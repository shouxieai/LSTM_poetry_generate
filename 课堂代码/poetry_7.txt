仓储十万发关中，伟绩今时富郑公。有米成珠资缓急，此心如秤慎初终。
东华尘土应怜我，南海烟霞尽属君。惆怅暮春好时节，白沙红树草连云。
笑后左车生小愠，望中飞骑更相寻。南杨粗丑北卢拙，回避頳珠出宝林。
酒饮黄花倾北海，庭盈赤舄颂南山。有功文教铭钟鼎，万古英贤共仰攀。
浴日扶桑迥绝伦，花繁官阁静无尘。海天对月闲吟际，好报平安慰故人。
曲港潮回碧水澄，蛋船傍晚上渔灯。千樯影射波光动，一抹烟含暮霭凝。
闲闲风景迟迟日，细草轻沙薄笨车。标标引嗉自呼名，太极平分似绘成。
家山别去九经霜，岁钥频更拙宦场。垂橐金无余陆贾，盈头发已变冯唐。
盖棺清议自难逃，华衮方荣一字褒。假若生前堪论定，谦恭王莽孝廉曹。
中朝仗仪诛封豕，大帅无心纵火牛。十载海军都畀敌，有谁强弩射涛头。
寒烟碧草暗离披，隐隐高原见古碑。谩说从人皆妾妇，应夸死义是男儿。
一缳未解王孙恨，千载犹闻鬼子悲。异域天荒开世运，五常还自五人持。
苍茫岛屿露巉岩，蟹舍渔村落日衔。一棹烟波藏巨镇，海天无际送归帆。
荡缨标子竖横沙，的砾红灯灿落霞。久息欃枪歌乐利，浪花深处有渔家。
当关风卷桃花浪，闻说王师直入时。圆锐孤悬蜃窟中，漫漫堆玉耸穹窿。
谁知暖日炎荒地，也与匡庐景色同。晨曦潋滟恰东升，万里鲸波晓雾蒸。
欲捧晴晖霄汉近，赤嵌城畔紫云腾。散绮依稀天半晴，却从西屿望分明。
轩轩欲举翻斜照，目送高标下赤城。迤涎浡潏竞公洄，极目洪涛亦壮哉。
谁学元虚重作赋，浮天无岸一登台。萧森清影罩幽亭，畅好涛声倚槛听。
好似钱塘秋八月，濆沦澎濞鼓雷霆。一舟似芥托波澜，水立风驰洵大观。
日月吐吞成四照，江河羞涩等微湍。举头但觉星辰近，放眼从知天地宽。
便欲乘帆溯牛斗，珠光龙气试回看。真成宦海任西东，回首萍踪一瞬中。
十载含香闻三省，五年樵鹤肃双熊。可能文字驱潜鳄，赖有精诚贯白虹。
廿年小阮旧论交，两载同方荷并包。铃阁月明驯虎豹，楼船风肃靖螭蛟。
泽深海国长垂荫，勋策云台看锡茅。独笑白头偕野鹤，淹留犹复等悬匏。
清节秋霜世久知，东篱五月独标奇。非关傲骨因人热，要见炎凉总不移。
风撼长竿卷大旗，安平渡口夕阳时。参差帆影轻鸥泛，砰湃涛声铁马驰。
收网渔郎还隐隐，招人舟子故迟迟。醉翁矫首筹同济，灯火连村尽系思。
涌浪声声似鼓鼙，将军从此殄鲲鲵。清笳落日归渔笛，战垒寒烟冷钓堤。
但觉星光齐上下，不分磷火遍东西。太平岁久销沉尽，折戟何须问水犀。
鹿耳门雄万里城，暗沙沉铁鲸鲵惊。春风春雨波能立，潮落潮生气未平。
骇浪周遭天设险，飞帆屈曲地中行。从来利涉凭忠信，笑指群鸥久定盟。
十年作郡白盈头，雪爱炎方为淹留。遥对玉山成二老，消归银海作清流。
众峰远列看雌伏，鸣瀑齐声报晓筹。应是碧鸡曾羽化，樊龙犹得傍瀛洲。
万水朝宗尽注东，晓云初散日曈曨。漆园但觉虚生白，函谷遥惊气尽红。
和霭渐蒸鲲变化，华光合配月玲珑。长春海国扶桑近，不用挥戈仰再中。
西屿丹霞可乐饥，海波摩荡日崦嵫。轩轩顾影谁能举，冉冉登台或有期。
十色五光萦彷佛，宋车鲁马更离奇。分明一幅鹅溪绢，界画云烟李伯时。
戟门西上耸澄台，扶醉登临亦壮哉。片片贾帆破浪出，腾腾阵马御风来。
守身时懔冰渊念，拯世深惭舟楫才。但使汪洋归大度，任他蠡测与鸥猜。
涛声日夜镇长听，偏聚凌虚君子亭。淅沥乍惊风折笋，噌吰疑是雨淋铃。
近连射圃乱鸣镝，并入春潮沸震霆。自笑巴音同布鼓，广长舌愧吐莲青。
千重云海绕城东，影落平沙夕照红。夜月飞银渔火暗，晚烟积翠戍楼空。
星分牛女双垣外，地隔蓬莱一水通。好向安澜征暨讫，由来声教纪攸同。
蒙蒙雨气近黄昏，过客分明说雁门。鸿雁几时来此地，烟云终日闭孤村。
盘空路作惊蛇去，入险山如渴鹿奔。遥望前头深峡里，微茫残霭数声猿。
野迥天空水淼漫，银蟾泻影出云端。聚星亭落群峰碧，钓月船回一棹寒。
籁寂波光拖玉练，更阑斗转荡珠盘。清池曾照禅心现，争似东湖说大观。
茫无涯涘海天春，篷转云飞辨不真。彩鷁乘风穿雁屿，绣衣衔命跨鲲身。
番黎乐享承平久，士女欢迎气象新。万里故人初把臂，相看先问近诗频。
瑞兆农祥斗建寅，管弦声里万家春。遥知圣主行时令，日月光华淑气新。
葭管灰旋万象新，东风吹彻海天春。会须遍播阳和意，岛屿民皆击壤民。
缕金剪彩我何知，祇望阴晴卜岁时。胜事浑输高尚客，草堂挥麈正题诗。
海壖残腊试霜柑，纔挹清香兴已酣。采自千头金颗重，携来九瓣玉浆甘。
种传瓯粤原无匹，宴饮华林旧赐三。不是乘槎远行役，殊方佳味那能谙。
捣香筛辣春溶溶，瓮醅初泼金芙蓉。入唇一盏何醇醲，光浮海上最高峰。
我今无事饮千钟，醉乡王绩聊相从。微茫岛屿片云孤，物产民风事事殊。
绝好饔飧红脚早，天然篱落绿珊瑚。花无寒燠随时发，酒长琼浆不用沽。
最是良畴耕凿易，欣然醉饱乐唐虞。饱啖槟榔未是贫，无分妍丑尽朱唇。
颇嫌水族名新妇，却爱山蕉号美人。剧演南腔声调涩，星移北斗女牛真。
生憎负贩犹罗绮，何术民风使大淳。乘风纔命驾轻航，回首荒城已渺茫。
日与云山争隐见，天连波浪若低昂。巡行鹿耳新防汛，指点鲲身旧战场。
谁道疆隅惟恃险，熙朝盛德足金汤。朝来门巷集儒巾，屠狗吹箫共赛神。
蝴蝶花残清入梦，鲤鱼风老健于春。酒浇幽菊舒黄蕊，琴鼓飞鸢扬碧旻。
并着单衫挥羽扇，炎方空说授衣辰。雪魄冰姿淡淡妆，送春时节弄芬芳。
着花何止三回笑，惹袖犹余半日香。竟使青蝇垂翅避，不教昏瘴逐风狂。
灵均莫漫悲兰茝，正色宜令幽谷藏。东风骀荡天气清，载驰骢马春巡行。
刺桐花底林投畔，森然古墓何峥嵘。路旁老人为余泣，当年一线存前明。
至今坏土都无恙，谁为守护劳山精。云封马鬣连衰草，四围怪石争纵横。
时闻鬼母悲啼苦，想见仙娥笑语声。岁岁里民寒食节，椒浆频奠陈香羹。
满目荒凉已感叹，更听此语尤伤情。有明岁晚多节义，樵夫渔父甘遭烹。
凌波仙子世同称，琼岛芳姿未敢凭。香与春风相应接，神将秋水共清澄。
玻璃案上金千点，玳瑁筵前玉几层。不许纤埃侵皓素，檀心夜月一壶冰。
翠羽光华绶带长，如云委地美人妆。命名当日非无意，谓胜黄家第四娘。
层台爽气豁双眸，远望沧溟万顷收。赤雾衔将红日暮，银涛拍破碧云秋。
鲲鹏飞击三千水，岛屿平堆十二楼。极目神州渺无际，东南形胜此间浮。
两头埋后终无恙，四脚何妨暴日频。盛世已除残酷吏，不须惆怅捕蛇人。
枝柔叶厚碧痕浓，色艳还看花发重。朱萼临风迷紫蝶，丹须和露抱黄蜂。
剪残红锦枝头见，敲碎珊瑚月下逢。好是年年夸竞渡，鲜妍如火映鱼龙。
春盘绿玉荐西瓜，未腊先看柳长芽。地尽日南天气早，梅花纔放见荷花。
酿蜜波罗摘露香，倾来椰酒白于浆。相逢歧路无他赠，手捧槟榔劝客尝。
古调琴弹施政广，涂歌里咏口为碑。万家甘雨万家想，一邑惠风一邑思。
丝绣平原新气象，图传洛邑旧英耆。今朝且喜长生享，檀板金樽介寿眉。
吏治群推清且肃，还将雅化及群英。孝经课诵童骑竹，小学刊施士辟荆。
已把金针施教育，尤将玉尺就裁成。吾侪拜手赓多福，一缕心香达堑城。
少许猊床侍释迦，一家眷属见昙花。遥知使节风清候，携得金茎洒异葩。
珍果图来命画师，拈花又写佛前枝。窗明几净清茶供，绝胜黄金铸象时。
天朝雨露得呼嵩，耆寿应从保乂中。自是万年君子德，鸣鸠一什带来风。
鸿钧淑气又生申，东洛衣冠第一人。为想当年图九老，耆英待此话重新。
理学闽南自洛传，学庸成序届行年。如今眼政知多暇，一瓣心香在昔贤。
奏绩闽邦控上头，井田学校两兼优。凤山棠茇淡江黍，衣食万家遍唱筹。
秀色罗山列画屏，男生聪慧女娉婷。三苞竹韵琴堂化，管领熏风动舜廷。
柴里烟光映水沙，穰穰妇子咏年华。尖山泉引禾田腴，更绕芳洲种落花。
虎溪中路渡盈盈，螺黛东西隔岸横。他里郁葱来紫雾，共沾雨露享升平。
慕义驯良首打猫，我来三岁息喧嚣。肩舆绝迹官音谙，踏月清歌度洞箫。
十八重溪外九重，山环水复草蒙茸。既和族类臻饶裕，秫酒清过汉酿浓。
袖箐飞镖健卒张，长官白马驭驯良。家家小圃林阴护，一亩桄榔一草堂。
新社溪街花六开，一湾水月共楼台。夕阳芳草双双渡，式好同舟共济来。
武垄盘社凤冈中，瓞衍芋匏韭本丰。十里蒲仑渡浏浏，一犁嵌顶雨蒙蒙。
濑清走马到萧篱，芒仔芒分茄茇支。换得内优解鹿脯，稻香蔗蜜厌唐师。
烟火村墟入内山，相逢傀儡慎防闲。舆谋莫献原田膴，三浦云封一任闲。
东围西社浑桃津，后旺瓜麻种海滨。百里裹粮漫远佃，槟榔千树赛千囷。
无赖阴云拂地垂，客愁如绪一丝丝。那堪更向秋风里，卧听黄梅细雨时。
蛮烟如雾复如云，缕缕连江幛夕曛。犹喜长风能破浪，千山猿啸雨中闻。
浩渺无因溯去程，仙槎客泛正须评。轻浮一粒须弥小，包括恒河色界清。
世外形骸杯可渡，空中楼阁气嘘成。情知观海难为水，更有红轮向此生。
晓岚高卷日初生，一片晴光照眼明。积雪不消三伏后，层冰常讶四时成。
疑他匹练非吴市，遮莫胥涛向越城。大璞已教天地凿，山灵稳卧不须惊。
蛮姬两两斗新妆，蹀躠花阴学舞娘。珍重一天明月夜，春来底事为人忙。
不抡檀板不吹笙，一点钲声一队行。气味何如初中酒，山花翠羽鬓边横。
联翩把袖自歌呼，别样风流绝世无。番调可知输白雪，也应不似泼寒胡。
野气森森欲曙天，维摩新病未成眠。空余无限罗伽女，乱把天花散舞筵。
一曲蛮歌酒一卮，使君那惜醉淋漓。但令风物关王会，我欲从今学画师。
褰裳直踞千峰上，万里苍茫一色同。远目但余天贴水，近闻惟觉浪号风。
巨鳌有首低擎地，瘴雨无根直幔空。寂寞斗牛谁再犯，好将消息问严公。
节旄高插引晴岚，人拥花骢弛辔衔。拜罢耆童回道左，纷来朱履又青衫。
野田晴晓碧天空，地指扶桑东复东。赤嵌城边云散彩，拓开海日一轮红。
负暄童叟爱冬温，红稻成堆拥荜门。桐竹周遭鸡犬静，教人历历认花村。
不须挑逗苦劳心，竹片沿丝巧作琴。远韵低微传齿颊，依稀私语夜来深。
杵臼轻敲似远砧，小鬟三五夜深深。可怜时办晨炊米，云磬霜钟咽竹林。
虚滩水落涨沙泥，南北中分虎尾溪。一带草荒村舍少，年来新集有烝黎。
诸峰攒集黛螺青，玉岭如银色独莹。展拓晴云千万里，插天一幅水晶屏。
莽葛轻便破碧沙，弄潮如戏语喧哗。依稀佛子乘杯渡，彷佛仙翁泛海槎。
二林迤逦接三林，淡水濴洄咸水深。极目沧波浮海市，一拳真欲笑蹄涔。
龟蛇对峙锁孤城，形势空传统领营。不筑埤头筑海口，为怜安土重纷更。
打鼓山头石罅开，悬崖倒拍海潮回。雷声鼎沸浮空翠，万里风樯认影来。
仙山缥渺暗斜曛，石上棋枰旧印纹。沙马矶头人罕到，烂柯樵子话烟云。
八社丁徭力渐纾，番娘饷税早捐除。只今宵昼辛勤处，谨护官家十万储。
兢兢捧檄渡瀛堧，风物台阳别有天。面海背山成泽国，高陂低岸遍腴田。
风淳俗是觚初破，吏拙官同磨在旋。三载簿书劳梦寐，搴帘卧理愧前贤。
欲步芳型作宰难，因时敷治称心安。宏施大造陶钧力，曲体民生妇子欢。
断狱若神惭铁岭，澄怀似水愧清端。他年倘谱循良传，敢信微名取次刊。
何期小草忽增妍，厚沐滋培达九天。百里政惭书上考，六条计忝附官联。
烟销海国鲲鲸岛，日丽皇途騄駬鞭。敢拟香山留别句，皇恩只许驻三年。
一行作吏素硜硜，宠辱于中两不惊。抚字催科从吏议，茧丝保障待公评。
别无恋栈心难白，祇有衔恩志欲鸣。计日扬帆趋北阙，回瞻鹿耳不胜情。
羡门居士人中豪，雕龙妙手鑱双毫。元音击拊鸣钟鼗，才思鹊起冠英髦。
吴越盘敦推孙鼛，偶携竹笠披征袍。残书万卷奚奴挑，无诸城下秋萧骚。
客窗冷破西风号，猖狂忽慕乘桴逃。径思跨海钓灵鳌，笔床蹴寄彭泽陶。
邻鸡攘割挥牛刀，向我作别意忉忉。离亭握手开芳醪，海乡滋味脍鱼魛。
玉觥交错余贪饕，追欢更卜焚兰膏。阄题射覆白战鏖，齐楚盟会联滕曹。
酣歌各客乡音操，送君此去纵游遨。厦门东望桅樯高，拍天白浪流滔滔。
蒲帆十幅驾渔舠，赤鲸欲起吼蒲牢。铁板沙涨水三篙，鹿耳门迥风飕颾。
海蛮互市声喧嘈，碧眼番贾来红毛。金汤七里雄城壕，海氛久靖弓垂櫜。
土垣编竹都葸簩，蒙茸瘴岭豺虎噑。民居栉比茅索綯，潮田种作无灾涝。
番童赤足腰束绦，腾空捷足如猿猱。口啖生畜何腥臊，蚌灯燃火鱼膏熬。
春风二月柔丝缫，踏歌游女弹胡槽。垆头劝饮倾葡萄，蛮乡风俗原淫惂。
看君教化奏琳璈，朱门抵掌谈嚣嚣。殊方问俗及豚羔，海隅鸿雁无哀嗷。
青油帐底醉醄醄，仰天狂叫首频搔。男儿岂仅终蓬蒿，尘胎会见解天弢。
蓬瀛路近山周遭，神仙宗伯访卢敖。鲲鹏变化将翔翱，旗常勋业符伊咎。
即今宝剑龙光韬，凌霄志气君毋挠。穷途笑我吠狂獒，石田耕徧徒劳劳。
一编敢说诗名叨，绝交书莫拟山涛。他年共尔归江皋，称觞各捧瑶池桃。
此地当年拟馆娃，蜃楼海市霸图赊。王孙已去遗芳草，宫院谁来扫落花。
歌管声沈闻贝叶，舞衫采彻现袈裟。我非佞佛闲随喜，喜见梯航属一家。
望望残春生事微，金门厦门多夕晖。乱山断处天应尽，一发穷时鸟不飞。
潮汐东西游子路，嶕沙开阖水军威。奚囊万里复何有，未典年来两赐衣。
羲和鞭日日已西，金门理楫乌鹊栖。满张云帆夜济海，天吴镇静无纤翳。
东方蟾蜍照颜色，高低万顷黄琉璃。飞廉倏来海若怒，颓飙鼓锐喧鲸鲵。
南箕簸扬北斗乱，马衔罔象随蛟犀。暴骇铿訇两耳裂，金甲格斗交鼓鼙。
倒悬不解云动席，宛有异物来诃诋。伏艎僮仆呕欲死，胆汁沥尽挛腰脐。
长夜漫漫半人鬼，舵楼一唱疑天鸡。阿班眩睫痿筋力，出海环珓频难稽。
不见澎湖见飞鸟，飞鸟已没山转迷。旁罗子午晷度错，陷身异域同酸嘶。
况闻北嶕沙似铁，误尔触之为粉齑。回帆北向岂得已，失所犹作中原泥。
浪锋舂汉鷁首立，下漩涡臼高桅低。怒涛汹溅顶踵湿，悔不脱壳为凫鷖。
此事但蒙神鬼力，窅然大地真浮稊。翠华南幸公卿集，从臣旧识咸金闺。
挂冠神武踪已迈，愿乞骸骨还山溪。读书有儿织有妻，春深烟雨把锄犁。
大海狂澜惊转舵，金山到似解重围。此生不道有来日，欲往何如成独归。
粗粝儒餐初定痛，萧疏旅鬓忽知非。百年好是双行脚，梦绕湖山旧翠微。
乱若春灯远度萤，坐看光怪满沧溟。天风吹却半边月，波水杳然无数星。
是色是空迷住着，非仙非鬼照青荧。夜珠十斛谁拋得，欲掬微闻龙气腥。
气势不容陈茂骂，奔腾难着谢安吟。十洲遍历横洋险，百谷同归弱水沉。
黔浪隐樯天在臼，神光涌棹日当心。方知浑沌无终极，不省人间变古今。
孤岛如梯一苇航，情怀跋扈兴相羊。身随云鸟投清墈，夜鼓天风过黑洋。
翠蟹胎鱼堪入馔，竹湾花屿有飞觞。此间未是埋忧地，贯月浮槎正渺茫。
八幅征帆落远空，苍龙衔烛晚波红。洲前竹树疑归后，天外云山似梦中。
鹿耳荡缨分左路，鲲身沙线利南风。书名纸尾知无补，着得诗筒与钓筒。
浪言矢志在澄清，博得天涯汗漫行。山势北盘乌鬼渡，潮声南吼赤嵌城。
眼明象外三千界，肠转人间十二更。我与苏髯同不恨，兹游奇绝冠平生。
百瓮余齑禄料贫，闲阶散步不沾尘。如哀如诉车音远，相唤相呼角语频。
舞影日翻沙燕乳，细香风袅树兰春。年来绝塞烽烟惯，博得沧洲耳目新。
颇怪繁星谪软尘，筠笼将出故鲜新。味含仙意空南国，姿近天然是美人。
丹罽潜胎珠玓瓅，脂肤满绽玉精神。一时唤起狂奴兴，万事灰心渡海身。
不受盐欺与蜜侵，骚人新摘自沉吟。轻红照肉白凝齿，芳气袭魂寒沁心。
病余秋气总阴森，一卷庄骚苦竹林。海日斜时潮水阔，山风起处瘴云深。
偶从甘蔗逢佳境，忽见芭蕉赋卷心。消受短檠人静后，守宫轧轧草虫吟。
竹节棕根自一丛，连林椰子判雌雄。醉醒饥饱浑无赖，未必于人有四功。
扶留藤脆香能久，古贲灰匀色更娇。人到称翁休更食，衰颜无处着红潮。
龟佛山前八掌舒，雕题绝国展皇舆。木城新建烦酋长，官廨粗营似客居。
北向夷巢环瘴海，西偏估舶就牛车。嗟余惯睹殊方俗，铅椠随身可自如。
翠竹阴阴散犬羊，蛮儿结屋小如箱。年来不用愁兵马，海外青山尽大唐。
小堂盖瓦窗明纸，门外槟榔新作花。过海重行五百里，到山更上一层台。
地留归路还非客，秋在中原不用哀。霜叶似花何处有，瘴云泼墨几时开。
十日山中咏采薇，万山回首尚依稀。满城鸟语秋多暖，小院兰香人独归。
生硬吏胥铺印席，疏慵僮仆启书帏。开樽不道登临事，唱出新诗兴欲飞。
九瀛怪事生微茫，瘴母含胎飓母长。虹篷出水势倾堕，云车翼日争回翔。
鳌身贔屭拄坤轴，羲毂轩轩欲回輠。怒鲸张齿鹏奋飞，涸鳞陆死盐田肥。
黄发遗民一再见，阖门坚壁逃蒸熇。青青者黄黄者黑，死海破块山枯焦。
连山波合远埋空，涌嶂划开惊裂地。木龙冥郁叫幽泉，桅不胜帆柁出位。
闪闪异物来告凶，鬼蝶千群下窥伺。赤蛇逆浪掉两头，白鸟掠人鼓双翅。
天妃神杖椎老蛟，攘臂登樯叱魔祟。事急矣划水求仙，披发执箸虚摇船。
牛马其身蹄其手，口衔珠勒加鞍鞯。雷霆一震黄麻宣，金鸡放赦天所怜。
扶欹尽仗六丁力，中原一发投苍烟。芒刺在背钳在口，自量归渡霜盈颠。
圣人御极不鸣条，噫此厉气焉能久。雄兮雌兮理则均，强为区别楚人狃。
花信何妨廿有四，扶摇不碍万盈九。动物神功齐雨暘，南风熏兮愠何有。
台郎出守罗星宿，云是大唐王与公。五十二区山百重，南极蜈蜞北鸡笼。
管承鼻息扬箫音，筠亚齿隙调琴心。女儿别居椰子林，雄鸣雌和终凡禽。
不顾爷娘回面哭，生男赘夫老而独。但知生女耀门楣，高者为山下者谷。
猫女腻新相斗妍，醉歌跳舞惊鸿翩。酋长朝来易版籍，东家麻达西家仙。
崩泉下涧三尺波，女儿没水如群鹅。中官投药山之阿，至今仙气留云窝。
生男洗涤意非它，无挛无靡无沈疴。他日纵浪有勋业，为鲸为鲤为蛟鼍。
金人窜伏来海滨，五世十世为天民。花开省识唐虞春，阡陌杂作如无人。
准身准口量余粟，一榼一瓢万事足。蚩蚩恍似无怀民，白刃酣交醒觳觫。
北阙南乡思不禁，拋将身事任浮沉。宦情老隔鲲鹏路，归梦遥逢睍睆音。
槛外花光红露满，门前春气碧云深。忘机习静饶生意，叶叶甘蕉展故林。
门有烟波屋有林，笥无华衮橐无金。芳春逸兴花同发，永夜遥情月共沉。
鹦鹉螺前开笑口，蠹鱼编里问初心。散人乞得闲官职，天外应须着冷吟。
宜雨宜晴三月闲，朝登岛屿暮沙湾。嘘云睨日千金缕，腹海边天两碧环。
林下学占争唤鸟，槛边闲译最深山。一生心折陶元亮，止酒篇从此际删。
茫茫宿莽本荒涂，行到瀛南胜画图。夹路霜华随野阔，到山雪色共云铺。
风微灞岸飘杨柳，月淡江天冷荻芦。黄犊一声三榼酒，海邦秋兴未全无。
黄菊难寻处士家，也无枫叶受霜华。海东秋思知多少，为问墙边消息花。
齿颊添香生酒晕，槟榔古贲佐扶留。青青盛向金柈小，拾翠佳人减却愁。
玻璃浓露艳幽光，郑宅春芽斗粉枪。白嫩蛎房调最滑，绿肥龙虱细生香。
道是求仙历险艰，半思利涉半跻攀。千条岐路迷银矿，一片晴云想玉山。
贪挹龙涎乘莽葛，竞驱墨豹逐蜂蛮。非关海客谈言妄，纵到瀛洲未肯闲。
白沙洲软长莓苔，盖屋青林不用栽。两乳燕投孤垒宿，四时花共一瓶开。
巧人西域营工到，估舶东吴载酒来。解语鹦哥成五色，更无鸟译费疑猜。
草木多情似有之，叶憎人触避人嗤。也知指佞曾无补，试问含羞却为谁。
波罗门下树亭亭，香蜜成房子更馨。解是西来真善果，十方供俸佛头青。
翠叶葳蕤羽翼奇，绛文黄质凤来仪。作甘应似籦笼实，入骨寒香抱一枝。
但有繁须开烂熳，曾无轻片见摧残。海天春色谁拘管，封奏东皇蜡一丸。
千章夏木布浓阴，望里累累羡子林。莫当黄柑持抵鹊，来时佛国重如金。
春色烧空到海涯，柳营绕遍又山家。昆仑霞吐千层艳，华岳莲开十丈花。
百朵红蕉簇一枝，偶然着叶也相宜。烟笼绛羽鹦哥舞，信是春城火树奇。
名花闻道出南荒，亲到南天闻妙香。弟是素馨兄是菊，澹烟如水月如霜。
佳人小立画廊西，纨扇迎风手自携。雪瓣恐教蝉翼重，缦华应遣凤头低。
却月盆中向晚芳，瑶台谁与散天香。残魂消尽同禅寂，不觉琼花在枕傍。
流宕春光烂熳枝，翩翻似醉更疑痴。家家一树锦蝴蝶，是梦是花人不知。
一丛优钵昙花好，移得西天小本来。日色烟光浮紫气，凌空谁为筑瑶台。
葵叶梅英并可夸，枝枝绛雪受风斜。道人不语先天事，开落庭前子午花。
风引清芬暗里来，素花隐约傍莓苔。贪迎月露飘香满，更领蟾蜍死魄开。
寒花老圃结绸缪，翠羽金茎紫焰浮。酒借茱萸迎柏叶，诗将秋思赴春愁。
三春万事都如梦，今日行春客思赊。好雨偏能苏病骨，凉风似解逐轻车。
山中渐长鱼苗水，溪上新开龙爪花。拂地榕须遮户竹，黄鹂应恋野人家。
泔鱼未学易牙方，软玉销为水碧浆。厨下却怜三日妇，羹汤难与小姑尝。
入海微禽能变化，秋来巢燕已为鱼。翻飞应悔留双翦，误学灯蛾赴火渔。
朱施鸟喙翠成襦，陆困樊笼水厄罛。信是知名无隐法，曾闻真腊有浮胡。
嗜蟹何当只自谋，难凭此味悦监州。双螯独抱炎洲翠，吕亢图中未解收。
家在蚝山蜃气开，鲸潮初定鲎帆来。虎鲨鬼蟹纷无数，就里难求蛤蚌胎。
海东郡邑祇粗安，鼎立三区一岛盘。蛮嶂高低云亦险，鲸潮咫尺路方难。
流光淡宕同鲛室，气味酸寒似橘官。御暴应难凭只手，戈船铁骑尽桓桓。
推挤不去已三年，千首诗拋海一边。初到似逋还似谪，即今疑幻却疑仙。
后车何处无前辙，大国由来是小鲜。疏懒不愁鱼鸟笑，刺桐城里得安眠。
学得散人工散法，簿书拋却野情多。不经意得花前句，微有情调醉后歌。
观水虫鱼增注脚，志山鸟兽费遮罗。丛谈就俚辞雕饰，未似张骞说泛河。
绿野轩车得偶停，沧溟踪迹几浮萍。香飘古寺昙花见，秋到闲园蝶梦醒。
自有醉翁能载酒，不妨喜雨更名亭。应芟恶竹斜添槛，收取冈山百丈青。
物态浮观物理沉，瘴山浅历瘴云深。四时气有三时夏，一日风生半日阴。
海外自知坚道念，病余不觉长禅心。大通中散无由觅，九钥应难炼紫金。
糕字题成教女婢，纸鸢画就走儿郎。此翁得丧无何有，炙背扶人傍短墙。
杯泛寒姿菊有英，燕飞蝶舞似春城。山椒子结金铃小，调出香螺软玉羹。
烹茶方法教儿僮，蟹眼潜听火候工。汲取竹林僧舍水，雨芽来自大王峰。
别友定难逃酒累，治装偏觉为诗忙。竹蕉深处频回首，缥缈浮瓠一草堂。
一岛三千麋鹿场，甡甡出谷如牛羊。台山不生白额虎，族类无忧牙爪伤。
野有修蛇大于斗，飕飕草木腥风走。气腾火焰喷黄云，八尺斑龙入巨口。
九岐璚角横其喉，昂霄下咽膏涎流。狞番骇兽不相贼，奔窜林莽争逃钩。
巴蛇吞象不须齩，三岁化骨何阴狡。尔鹿尔鹿甚微细，此蛇得之应未饱。
东瀛别岛入雕题，豸史威棱使节持。荒服尽联身臂指，重洋遥界国藩篱。
六台宠命云边下，一范先声海外知。浩淼洪涛看此去，扶桑晴旭丽旌麾。
澎屿烟排点点青，鲲身鹿耳舵楼停。俗仍汉语兼番语，官是文星又福星。
地络三山归保障，风乘万里驾沧溟。輶轩坐镇安清宴，但载皇仁播远听。
十一更长按海图，三千路近接明湖。未论丹荔黄柑美，先爱青帘画舫无。
凤阙衔恩心北向，兰台惜别客南趋。绣衣旧使声华在，归望仙槎试问涂。
竹枝环绕木为城，海不扬波颂太平。满眼珊瑚资护卫，人家篱落暮烟横。
四季番花总是春，牙蕉香檨满盘新。投来更有菩提果，清供幽斋悟净因。
雌雄别味嚼槟榔，古贲灰和荖叶香。番女朱唇生酒晕，争看猱采耀蛮方。
二八娇娃刺绣工，呼娘习惯便成风。新妆一队斜曛衬，小盖相携面半蒙。
结缘纔过又中元，施食层台市井喧。三令首除罗汉脚，只教普度闹黄昏。
禾间新构认农家，遗意犹传毗舍耶。报赛秋成联士女，春来已验刺桐花。
除却风风雨雨天，分装急唤渡头船。深秋播种清冬熟，拣得西瓜贡十员。
渐消狙犷渐恬熙，大杰巅头立社师。海宇同文臻雅化，爱听童子诵毛诗。
出草番儿每拍肩，踏歌欢饮不知年。伊尼无数惟功狗，贸易还征贌社钱。
庶鱼庶草剧难名，每讶寒宵壁虎鸣。一种绿毛么凤好，也夸文采满东瀛。
作意金风故故催，凉秋一望客怀开。楼高突兀荷兰筑，笑指诗人破藓来。
断鲵饮海海水空，亚班针指层洋东。踏歌陆离诧光怪，逼耳灚灂洪涛舂。
双沟腾沸划红黑，三山隐现浮蛟龙。铁网乞取珊瑚树，星光直射牛女宫。
平生奇绝不易得，况有新诗开愚蒙。小别黯然客腊尾，痴颜大笑来春风。
壮怀破浪走万里，乘槎岂复疑路穷。古今沧桑本变幻，短翮势欲超樊笼。
神仙若无倏若有，会须身入蓬壶中。佛阁明灯不知夜，金鸡一声初阳红。
扬帆三十六岛过，精灵呵护烦天公。荡缨纡回判沙线，鹿耳烟影添朦胧。
高台极目海天宽，破暖烟光映笔端。吟到日斜清兴在，万竿丛竹勒春寒。
萧萧风雨度重阳，匹马罗山旧战场。白发渐随秋色老，黄花空忆故园香。
云迷古树千峰远，雾锁清溪一水长。萸酒年年常醉客，争雄壁垒几沧桑。
春来梅柳斗芳菲，散步清溪到翠微。怪石枯藤迷野径，残枝败叶拥禅扉。
踏开觉路香生履，振落天花色染衣。更上一层回首处，故山遥望寸心违。
学本由人性自天，功名富贵早超然。洛阳纵有耆英会，未及我公不老仙。
当秋九月庆华筵，老圃黄花晚节妍。雨露如今逢圣世，栽培长此乐尧天。
蕊榜喧传姓氏先，文章台阁吐青莲。天教盛德来敷治，故遣当年一等铨。
记得下车政绩宣，甘棠载咏入诗篇。澄清揽辔知公志，愿更弼时重仔肩。
寺门高结接林垧，砌下编篱作短屏。菜甲初舒频染绿，笋鞭未劚尚留青。
海亹矗石如鼍梁，延袤七十里以长。神工鬼斧划沧桑，龟蛇双峙护水乡。
六鳌八柱相颉颃，能使天地乍低昂。海若不平交斗强，横冲直撞声汤汤。
遥如万马过前冈，轮蹄分蹴竞腾骧。近如雷霆奋春阳，一发迸裂争砰硠。
喧如虡业铿宫商，鸣摐伐鼓骇龙堂。幽如风松韵远扬，隆隆隐隐转悲凉。
十年岛上鬓秋霜，饱闻此籁意荒荒。物情静者享平康，相逢相让莫相伤。
溟渤万里任倘徉，容与和平酿吉祥。胡为激怒自扰攘，日夕汹汹吼若狂。
何曾为尔缩头藏，海乎海乎空奔忙。河南洛邑是名乡，间气收钟出庙廊。
养正考亭蒙训阐，移风宣圣孝经扬。年几六帙干行健，祝愿三多福泽长。
最喜生辰重九后，黄花早灿介眉觞。南极星明映素丝，跻堂称兕仰丰仪。
青山不老千年鹤，绿水长生万岁龟。四皓高踪曾欲羡，一州重任竟难辞。
讴歌尽庆华封祝，那止吾侪乐奏词。古来寿耈本依仁，夫子仁声早入人。
万井农桑家自理，五年童稚迹相亲。功成鹤俸捐文甲，课定鸡谈凛命申。
共荷德辉遥献爵，灵椿岁岁锦堂春。黄花秋晚益芬芳，意味交蒸溢寿觞。
蘧子行年几化境，荀公坐榻想清香。天因佑德重申福，人咏俾耆拜乙方。
逐遂披云曾见日，区区华祝续霓裳。大担门外渡横洋，群山灭影流汤汤。
天水相交上下碧，中间一叶凌波扬。少焉红沟映霞赩，倏忽黑蛟翻怒墨。
陆离斑驳异彩腾，绘画干坤须五色。针盘远指天南交，苍茫四瞩心悁劳。
直上樯梢索西屿，亚班趫捷如飞猱。澎湖环岛三十六，历历人烟出渔屋。
未须沧海成桑田，结网临渊食粗足。我来寄泊妈宫湾，舳舻屹立凝丘山。
三夜惊涛春客枕，梦魂跌宕雷霆间。海翁望雨忧如渴，极目园畴断余嶭。
北风可但济行舟，唤起痴龙驱旱魃。高浃天墟括九州，微茫一发认流求。
风生鳌背重溟黑，雷奋鲲身巨岛浮。针路向空难问渡，铁礁拔地不容舟。
输粟重洋役泛舟，济时方略愧前筹。万家聚岛如孤旅，三日为霖解百忧。
声振地雷横出海，势分天汉倒悬流。会须斗酒从田父，叱犊村中看绿畴。
冲泥舆骑海城东，野磐炊烟竹树丛。一寸遥青山写影，千畦净绿雨为功。
扶锄父老沽醇酒，比屋鸡豚见古风。好待如云秋稼熟，来看高廪共歌丰。
澄台嘉樾密戎戎，醉后凭高四望通。岛市别开帆影外，天垠纯浸水光中。
迢遥亲舍孤云拥，浩渺予怀碧海同。日午南熏方荐爽，当风不复辨雌雄。
瘗玉埋香骨未尘，五妃青冢草长春。云寒孤岛魂相聚，直抵田横五百人。
露重风轻七夕凉，魁星高燕共称觞。幽窗还听喁喁语，花果香灯祝七娘。
碧天云净水烟微，砧杵无声一镜飞。画饼香中人尽醉，嫦娥亲自夺元归。
门经大嶝渡横洋，五色波中漾日光。起碇声高惊晓梦，吟魂倾仄寄悬床。
浩瀚干坤不见山，水晶圆域览周环。凭谁探取猫花屿，桅木飞腾两亚班。
巍楼遥望屹西东，月户云窗结构工。极目晚天环海市，倚阑谁忆荷兰宫。
疏林一碧映清渠，物外翛然水竹居。指点昔年寻梦处，秋风蝴蝶自蘧蘧。
梧竹阴森护短垣，群峰飞落聚星园。海翁九十发如鹤，门外水田秋稼繁。
铁板交横鹿耳排，路穿沙线几纡回。浪花堆里双缨在，更遣渔舟向导来。
十顷红云贴水铺，藕花深处乱鸥凫。北风凉动香逾好，得似西湖六月无。
莲瓣芹丝一气香，天然泮水绕宫墙。林端不许飞鴞集，山势高骞拱凤皇。
竹溪小寺远尘鄽，青壁临流薜荔悬。高望美人何处所，漫凭东海说西天。
湖波镜莹寺门幽，面面晴峦空翠浮。寂历辋川图画里，柳烟花雨不胜秋。
光摇五岳扫千军，颖脱霜锋卓不群。海国文章肖天秀，故应健笔已凌云。
竞夸麻达好腰围，健足凌空捷似飞。萨鼓铿锵声近远，轻尘一道走差归。
争迎使节共欢呼，骢马前头众妇趋。首顶糍盘陈野食，大官曾未识都都。
鹅筒惯写红夷字，鴃舌能通先圣书。何物儿童真拔俗，琅琅音韵诵关雎。
藤球掷罢舞秋千，世外嬉怡别有天。月几回圆禾几熟，岁时频换不知年。
傀儡山深恶木稠，穿林如虎攫人头。群凶社里谁雄长，茅宇新添金髑髅。
亭亭清影绿天居，扇暑招凉好读书。怪底弹文出修竹，美人颜色胜芙蕖。
采自猊床象座前，紫霞一片映青莲。优昙不是人间种，色相应归忉利天。
奇英六出干三叉，檐卜香中嗅露华。曾识僧龛写经叶，而今始见贝多花。
丹颊无端生酒晕，朱唇那复吐脂香。饥餐饱嚼日百颗，倾尽蛮州金错囊。
参天高树午风清，嘉实累累当暑成。好事久传番尔雅，南方草木未知名。
清果菩提绕室馨，金包柑橘丽繁星。更怜斗大波罗蜜，磥砢真同佛髻青。
一种可人篱落下，家家齐插绿珊瑚。想从海底搜罗日，长就苔痕润不枯。
少寒多燠不霜天，木叶长青花久妍。真个四时皆似夏，荷花渡腊菊迎年。
短靷高箱服两牛，柴车挽运健于舟。五更残月梦初醒，角韵呜呜生客愁。
琐窗闲静影蹁跹，绕砌亭亭发七弦。高下有情娇映月，浅深着色嫩含烟。
乍经新雨银丝润，旋挹微风翠带鲜。最喜秋来红结绶，一尊相对韵悠然。
萱花自昔可忘忧，小草如何却解愁。为语世人休怪诧，风情太甚要含羞。
产自污泥涅不缁，迎风承露号交枝。看他亦解相萦抱，底事依依在水湄。
津头遥见碧波飞，一叶扁舟趁落晖。风力满帆成独往，棹歌临水送将归。
孤城战垒空埋骨，草舍渔村半掩扉。为语行人莫惆怅，时清鱼鸟已忘机。
当年妙手步云时，析得桂林第一枝。出宰闽中蚕绩着，三山旧尹万家思。
笙歌鼎沸九霞觞，化雨春风五载长。一念清操玉比洁，口碑载道永难忘。
甘棠荫被入人深，塾课观风振士林。如此栽培桃李树，淡江到处绿成阴。
洛邑耆英队里仙，我公继起胜当年。欣逢岳降崧生日，遥作诗歌庆寿筵。
岳降崧生岂偶然，独钟元气本于天。赤松讵学长生诀，黄石原来不老仙。
一片玉壶冰可贮，千秋金鉴月高悬。沐恩我辈齐罗拜，为作诗歌助寿筵。
衙斋拈韵闲星使，蔀屋腾欢颂雨工。周泽已闻沾处处，重云犹为护芃芃。
循行岂是补春游，揽辔轻驰谢眺洲。岸接小桥村路曲，烟凝萧寺梵钟幽。
尘怀顿向闲中涤，野况都从望里收。风日蹉跎秋过半，家家场圃筑西畴。
文章大块花争发，诗思渊泉水蹙波。他日应知化邹鲁，好从断简日编摹。
七鲲身外暮云生，赤嵌城边竞渡声。沙线茫茫连岛阔，蒲帆叶叶映霞明。
鸣榔惟有渔樵侣，捩舵时同犵狫行。新月一钩悬碧汉，刚听画角咽初更。
兹地曾经百六遭，时清渔火遍轻舠。屡探蛟蜃盘涡恶，那惧鼋鼍驾浪高。
风定荧荧依古戍，宵分点点映寒涛。往来慵问乘除事，燃竹无心羡尔曹。
大荒地险尽尧封，想见天兵克伪墉。故垒迄今盈百室，寒潮依旧卷千重。
余波南汇暹罗水，细沫东嘘日本峰。笑看舳舻争利涉，长年来往狎鸥踪。
试上高楼倚画栏，半空积素布晴峦。谁知海岛三秋雪，绝胜峨嵋六月寒。
自有清光摇棨戟，翻拟余冷沁冰纨。北来羁客乡思切，时向炎天矫首看。
火轮初出海波齐，一道云霞望眼迷。炯炯赤光射鲸背，嘐嘐清唱送天鸡。
漫惊秋橘悬晖迥，那识扶桑拂影低。咫尺便应霄汉接，世人何处问端倪。
西屿余晖炫晚晴，裁成万叠绮霞明。依稀绛阙排云出，彷佛金仙抗手迎。
谢守妍词无限好，陈王丽句若为情。朅来绝海高秋迥，自有遥天一段青。
气激沧溟地轴摇，斐亭危坐听寒宵。沸腾洧水双龙斗，蹴踏天闲万马骄。
蜀客漫夸巫峡浪，楚人厌说曲江潮。三山飘渺知何处，喷沫吹沤应未遥。
心许池间鸥鹭同，朅来羁迹海天东。鸭头波起无边绿，莲子花开异样红。
晚天凉意逗帘波，行饭前除绿绽莎。忽觉暗香侵袂下，西风吹散贝多罗。
疆索宁忧控制遥，百年熙洽曀霾消。岛夷敢踞牛皮地，阃帅曾乘鹿耳潮。
横海楼船竞笳鼓，专城符节属嫖姚。承平羡尔当关策，入夜鱼龙镇不骄。
踪迹飘萍寄一官，仅容吟啸少盘桓。人如许掾怀空切，书比荆州借更难。
绝域异花开旋落，小园灵果摘将残。海东亦有珊瑚树，底处烟波下钓竿。
港通略彴路萦纡，倚郭人家种艺殊。解识花花与叶叶，红鹦鹉伴绿珊瑚。
肥添抹丽如擎盏，香逗多罗似擘橙。都入卖花声里唱，担头春色听来曾。
番梨番蒜摘盈筐，撏剥番薯一例尝。说与老饕浑莫识，垂涎不到荷兰乡。
挂席扬帆采亦疲，石华海月总离奇。那知鱠得银丝鲫，正坐风潭百顷时。
海燕喃喃晓梦通，潮鸡喔喔扶桑红。夜来怪底闻唶唶，不叫刍尼叫守宫。
罢试旗枪雪色瓯，醉人槟子佐扶留。年时自觉颓唐甚，也许红潮两颊浮。
觳觫牵车轣辘行，绝无捆载致奇嬴。就一凉饭桄榔树，滚滚惊沙听铎声。
竟体吹香玉色如，絺衣麝处月弦初。多情小草能忘否，为课园丁一荷鉏。
居然水北与花南，门径从教步屧探。旧雨遥天成小集，寒冰炎日助深谭。
生涯鱼茧闲中理，乡味莼鲈梦里谙。促席一尊拚尽醉，散襟珍重晚凉贪。
一经授受家法古，坐使籝金贱于土。后来朴学盛接武，门阀城南天尺五。
皤然一老湖湘南，压肩藤笈身蕉衫。拄杖直度关门杉，又来鯷国便风帆。
示我一卷行看子，卷中之人宛然似。梧阴覆地荷贴水，偶郄绳床横石几。
玉雪无匹曰衮师，为剖经义袪经疑。只此亦足忘其衰，投脚万里将何为。
有唐一代重世族，裴杜崔卢递烜煜。不见欧九操简牍，宰相韦家数更仆。
及身瓠落惟嗟吁，故家池馆何有无。传经心事亦已孤，雪泥鸿爪留斯图。
我题此图不容赞，菀枯俯仰增长叹。慰藉无端同一粲，当窗亭午頳桐烂。
耿耿星河澹澹云，作声风叶隔墙闻。萧闲宦况秋先得，迢递乡心夜正分。
絮语砌虫何太苦，忘机沙鸟自为群。新来领略沧洲趣，一榻凉生酒半醺。
夜凉天净昨宵秋，徙倚庭柯盼女牛。道是忆家家亦客，遥怜人忆海东头。
曾伴仙人泣露盘，渭城波远墨池宽。器经沐浴皆前泽，席接威仪亦古欢。
海岳易庵名并重，丹铅点笔气犹寒。青山知己今埋骨，清泪蟾蜍滴未干。
绿阴覆地天宇黯，蛟虬攫拿风雨撼。南园榕植自何年，照眼苍然不容揽。
昔闻此境最荒昒，历志四裔罕载笔。澎湖岛仅见隋书，传说毗舍耶放怫。
蜑人鯷人一种耳，割牛皮地红夷徙。倭奴郑寇互终始，吹起腥风溅海水。
板桥步步接平堤，掩映朱阑草尚萋。苦忆前春湖上路，朝烟无际柳丝迷。
荻花枫叶意中秋，一眺平芜露未收。行处微茫辨帆影，西风日日满沧洲。
沟塍处处稻花香，水外柴门竹外庄。侵晓桔槔声聒耳，秋田端不废农忙。
潮来曲渚上鱼虾，早趁矶头理钓车。自笑洞庭渔父伴，为谁闲却旧生涯。
萸洒停觞菊未开，西风节候罢登台。殊乡忍作龙山会，故事凭增虎阜哀。
孟博传中存梗概，要离冢畔满蒿莱。无端吊古逢今日，一曲令人首重回。
艳异争传本事诗，返生香里逗情痴。春风有底干卿事，记取桃花见面时。
谱就重翻意自惺，消磨白日唱还停。临川老子颓唐甚，却掏檀痕教小伶。
圆爱舄盘珠的皪，弱怜踠地柳缠绵。坐中不少周郎顾，愧煞词场属老颠。
到地无霜月有痕，夜阑曲罢转销魂。青衫讵为琵琶湿，说着天涯泪已繁。
小杜扬州旧有名，春风十里最多情。看花底用珠帘卷，移向尊前眼倍明。
黄埃征逐为浮名，清福何人识此情。便与瓶花成夙契，春寒爱忍坐天明。
一室拈花似净名，空中色相亦关情。道场解为维摩设，乞与文殊意自明。
酒垒诗城久擅名，过存珍重素交情。醉归一骑花光拥，应抵前头列炬明。
而君意顾不以此，男儿局促殊冷齿。候虫夏月疑寒冰，群蚁坳堂诧杯水。
裨海之游千万里，终古无人峭帆驶。羡君豪致真无徒，拍浮沧海卑江湖。
乡关风景未容掷，绝域犹堪追胜迹。即此差慰莼鲈思，要我题诗浮大白。
玉局仙人老游戏，流传乃有笠屐图。青箬盖头齿几蜡，意度故自闲且都。
曩闻东山卧谢傅，亦越裴令乘清涂。寝处山泽气何穆，乱头粗服神犹腴。
古之达人不凝滞，圭玉端复陈兰蒲。津门大帅得此意，典午名世皆其徒。
冠剑应拟状褒鄂，被服聊用规黄虞。岂不立致青云衢，出持玉节兼金符。
为宅醰粹延清娱，遂令莆舄烟霞俱。脕颜玉色邻泰初，拾其香草春芬敷。
看云拄杖亦偶尔，要非专寂师臞儒。和平音妙环中枢，攫醳按抑听已无。
静移群动理不殊，此意解者惟髯苏。赬霞堕海海蒙澒，牡土御天天浡滃。
中流坚壁乃涂艧，四际浮舟勿凝汞。闻昔此城创荷兰，氏以赤嵌雄当关。
厥状赩炽出绀鬘，屹然百雉凌飞湍。婆娑洋外腥风扇，赧驳重垣阅争战。
白波山立黑风断，奔走百怪收双眸。相于钓客任公子，乘兴侵晨片帆指。
况有贤主龚孟公，将携直上条侯垒。初从瓮洞循阶梯，周遭步墨劳参稽。
连犿要复羞覼缕，嵬琐曷足当怀古。偶尔恣眺穷交嵎，不觉高歌动谯橹。
人生游涉会有期，之罘蓬碣信所之。榑桑指点此郛郭，谁令感喟销妉婜。
礟车矢砮青苔卧，残堞斜阳影同破。承平番戍此间宜，画角声中起选愞。
暮烟现灭西忽东，归舟依旧乘长风。眼中突兀意触忤，万里波澜莽回互。
晦翁注书作廋语，门望邹朱合宗谱。鲁圻沛国偶析派，受氏由来笃同祖。
吾宗远溯江以南，南朝树接西神岚。自浮楚泽凡几叶，无繇让里遐搜探。
前年一酌梁溪水，沿牒东溟亦来此。遥遥盛族见芳型，典郡符分古竹使。
疾徐甘苦老斫轮，轸轵不齵三材均。殷亩驰已康庄遵，国工十指劳瘢皴。
香山亦写屏风样，意得如兹转闲旷。濯缨榭古延清风，琴鹤多情镇相饷。
昔贤游眺关忧乐，缣缃讵现空中阁。放衙萧散故自怡，点染丹铅信非托。
惠山山麓饶林亭，龙钟石叠莓苔青。长松磊砢有节目，坐荫似觉环清泠。
名家卜筑更妍好，疏翠欹红散烦抱。相从可许南邻老，买断烟霞恣幽讨。
荆楚岁时逢五日，风前吊古动悲歌。怀乡忽为天涯切，度节其如夏闰何。
鸡黍约虚劳折简，鲸波饮哄不胜荷。惟堪得句频书扇，吟赏期君一再过。
海东宦况伴鸥闲，官舍如舟泊一湾。灯火纸窗风雨后，波涛沙岸夏秋间。
幼安榻许随身设，仲蔚蒿将任意删。等是林宗曾宿处，兴余洒扫未容悭。
数弓隙地久荒芜，添个轩堂入画图。位置意从疏淡得，周遭境与静虚俱。
乌衣识路新巢定，翠筱窥墙旧径纡。霁景亦延凉月伫，俗尘能到此间无。
悠悠澹沣仲宣句，善长曾援注水经。羡尔澄潭涵绿净，愁予远道眇青冥。
莼羹乡味怀空托，齑粥书声意自惺。偶为官斋题榜子，寸心讵负草堂灵。
年时一砚镇相随，新辟南窗坐更宜。结习平生老文字，消闲长日乐华滋。
羇栖亦觉吾卢爱，却扫无多客屐移。比似襄阳颠外史，一船书画是心期。
疏挂凉天柳一枝，烟痕犹自袅丝丝。夕阳陌上无人度，叫彻鸜之与鹆之。
达人自得在观物，静里机缄析毫发。嗒然渺虑罄澄心，坑谷天渊理勃窣。
从古胜算关深筹，南阳谨慎西不谋。后先名世气沈毅，指挥定处余风流。
此意得者几曾有，象外传神谁妙手。鹭群点缀匪忘情，识取长松与细柳。
外腓大用真体腴，精能端属灵明输。审几即物了可悟，底为片石投双趺。
年时坐听海门浪，举似丹青神转王。祇今旌节倍辉光，何限白鸥波浩荡。
衷甲弢弧结束奇，据鞍顾盼学男儿。兜鍪侧处瑶簪脱，时复春风鬓影吹。
汉关秦月雁门霜，猎猎风驰古战场。剽斗健儿身手好，晓寒曾试薄罗裳。
军书三万替爷名，陇首秋云识此情。能辨雌雄谁具眠，断章还取木兰行。
洗氏军容锦伞标，秦家名号亚嫖姚。那知隔幔传经者，亦偃红旗出翠翘。
流光能博几何欢，衿契相从慰岁寒。底事沧洲不成趣，闻来须放酒杯宽。
楝花风后刺桐霞，忽为萧骚感岁华。一种金城司马恨，攀条无那复天涯。
鸣镝声声斗射堋，输他猿臂挽强能。个中柔燥谁堪喻，昨夜南山饮羽曾。
冉駹西去倚长城，继起终童亦请缨。忠孝合推名父子，一时低首李西平。
漫于人地指兜鍪，插架牙签富邺侯。听取扶风豪士咏，建安横槊属并州。
珠海名家上将才，新从鲲屿射潮回。羡渠意气饶魁垒，知自趋承朵殿来。
旧家门望盛何阳，早岁才名远擅场。今日拍浮沧海上，阿谁能识鲁灵光。
剧爱琅琊王长史，席间麈尾散风怀。海东亦出栽花手，准备春来醉眼揩。
斑驳新霜点鬓丝，廉夫老去倦支颐。玉山宾客休腾笑，铁笛当筵试一吹。
秉烛相看梦寐如，冬冬街鼓报更初。觥船棹后旗枪罢，小别还留兴有余。
君之于颠得彷佛，拜石何曾具袍笏。南官踪迹不可亲，海外相逢惊突兀。
作画不作灰堆山，谁从墨际窥孱颜。赖有胸次竹千亩，篔簹谷落十指间。
于兹妙契琴书理，指下勾挑撇捺似。山阴用意在笔先，柴桑解识无弦旨。
乃知画竹关天钧，槎丫露处宁非神。不然挥洒偶游戏，津逮何以难其人。
谷言读书能医俗，坡言士俗缘无竹。撑肠文字琅玕呈，那不运腕森寒玉。
炎方岁晏冰雪无，南荣日色莹清矑。君也解衣一伸纸，横枝侧叶争奔趋。
是时观者皆叹息，机趣如斯罕曾得。瓣香况为海岳庵，大皴染外此凭轼。
移时放笔忽喟然，我胡不自爱其颠。画竹不已拇亦骈，会当三复南华篇。
残腊殊方似早秋，宵分只觉露光浮。月当弦上凉侵户，风为帘回响动钩。
灯火趣佳仍竹屋，沅湘波远更沧洲。梅花何限天涯思，却触虫声咏四愁。
古言国宅即官衙，称意经营宦亦家。万里代云高雁断，十年海雨野鸥赊。
得来清气归兰席，取次春风讯楝花。好在诛茅庾开府，不教邱壑废天涯。
攒罗画戟与油幢，轩闼重新占此邦。为护印床花绕径，好安研席树当窗。
分题静数迟迟漏，促坐徐倾浅浅缸。诗酒如君合驱使，胜情还擅境无双。
桐华披拂一亭云，鹄对于兹忆卯君。只谓栖皮勤习射，翻从异地感离群。
本根孝友风犹古，规矩高曾世有芬。堂构依然家法在，底夸新筑张吾军。
师门海外笃情亲，踪迹苔岑合亦真。司马设官缘武事，将军赐号本文人。
我耽研北清闲甚，君向花南结构新。博得濠梁相视笑，惠庄至竟远风尘。
三十六湾秋正熟，帆如落叶飘相续。幅幅随风卸复张，逶迤曲岸峰颓绿。
十年不棹湘之湾，梦中倭堕疑烟鬟。忽从画里见彷佛，只少苦竹痕斑斑。
画家多师董北苑，派别梁溪更深稳。静树停流何有无，读画辄觉形神远。
让翁戏墨散老怀，潇湘入手清无霾。宝之欲袭青丝緺，从今画扇题新斋。
盍簪朋酒四筵陈，皎月华镫一夕春。隔幔箫声吹不绝，卷帘花气坐相亲。
恰逢蒋诩开新径，况有何戡是旧人。如此风光如此境，为欢那复计官贫。
不待莺花上巳天，炎方物候得春先。小桃树底残红遍，刚值灯期意惘然。
飘忽扶桑万里风，一时豪致羡群公。藕丝孔亦安身得，等入由旬计算中。
平原十日足盘桓，哄饮争从壁上观。凭仗糟邱高筑垒，军容河朔撼他难。
清言亦绮谑亦善，说鬼何妨妄听云。醉后叫呶应不禁，喜无骂座灌将军。
诗味中边食蜜甜，微参妙旨印华严。如何主客新图样，苦费精神逐句拈。
花花相对叶相当，一曲勾留一叚香。自笑爱根牵未了，着绯司马本来狂。
春海长天镜面窥，更凭高处振衣宜。风回远浪帆千合，霞散颓垣角一吹。
花柳故园劳梦寐，共球属国凛羁縻。原知此地关筹画，孤宦何堪鬓有丝。
叠石不厌小于拳，种松那计短于帚。云腴雾鬣即离间，具体依微露跟肘。
主人爱石兼爱松，心期海外留高踪。昨日辇石忽得意，一朝题品欹云峰。
乞松一株才及髀，便尔颠狂叫未已。谓是盘拿倔强姿，况与山骨争奇诡。
淋漓大作挥宣毫，巧规节目橅嶕嶢。松也石也得所遭，示我时复歌且谣。
厥产物状苍以黝，天外飞来只俄顷。我读未竟意憬然，土宜材质均由天。
当其弃置甘濩落，何人物色披风烟。世事由来惑皮相，不则同声恣谯让。
拘墟笃时递相沿，齐物蒙庄每惆怅。如斯松石忽刮磨，主人一日三摩挲。
指下流泉梦里山，春风日日闭门闲。前身合是萧思话，相赏真于松石间。
乱云歘突天无色，坼堕空林莽深黑。翻盆竟夕溜檐端，凉觉衾单忍眠侧。
獠奴抱火妇焙衣，噤语怕受官长訾。迟明掖我舆出淖，感叹异域明尊卑。
征车五月触炎风，怀抱难开堀堁中。热客到门惭褦襶，故人接席听玲珑。
月痕逐处侵寻没，露气熏来曲折通。自笑驱驰成底事，不教尊酒一宵同。
此间那易觅蓬瀛，夷獠村中浪有名。但使野人习耕凿，太平农亦乐长生。
劲弧卓地响藤弦，筱笴雏翎发叠连。也学颜行齐稽首，射生好手试又前。
垂垂两耳肉如环，绿发鬖髿覆绀颜。悔不担来千石酒，直看一路醉花蛮。
试舞衫裁吉贝多，动摇珠络影婆娑。发声忽举双双腕，宛转听他蹋蹋歌。
云子香舂雪色糍，团团搓手意迟迟。老饕口腹殊多累，臂钏生怜压匾时。
接程蚁附与猱升，局曲脽尻日炙蒸。一种生灵共含负，差徭何苦太频仍。
海东直北路一线，横绝岭岫当其冲。崚嶒势欲堕巨壑，赭圻日撼西来风。
立涛歕雪忽渟碧，云浮无际天垂空。曦光晶射动不定，水银乍泻青烟蒙。
万斛舟簸万里浪，峭帆瞥尔轻于鸿。少顷目駴足亦侧，直疑下有蛟龙宫。
昨年忆共雁门客，荷兰城古凌高踪。振衣浮嶮叹四绝，顾盼已足矜豪雄。
今来兀立更旷若，沧溟近远收双瞳。翻于鲲鹿苦障翳，那如此境开心胸。
故人恨不一把臂，胜概领略谁为同。题诗寄去颇自诧，此行真到蓬山中。
坐荫多罗树深底，种杏非坛槐非市。片席何为设于是，而今乃见徂徕子。
五兵所向纷披靡，之子嗒然槁梧倚。以无闻参有闻旨，是为静摄动则尔。
涛声在海不在纸，以纸写涛亦枝指。卷图还子笑相视，此意勿语坳堂蚁。
兼旬金序木延凉，苦盼西风阻瘴乡。岁阅四时皆夏令，候当七月剧秋阳。
雁鸿音断书千里，芦荻花稀水一方。底不遥天动愁思，楚人生性爱沅湘。
行吟坐啸三间屋，饭罢眠余一碊茶。不惯逢迎如隐客，未偿笔墨似逋家。
元之笺疏专门重，白也诗篇浪迹赊。要与陈人同寂寞，晚风消受贝多花。
盘马腰身试几曾，边风吹动影凌兢。解围谢女浑闲事，却对丹青忆白登。
胸中邱壑蟠几许，落手寻丈等粒黍。笔底已无高房山，眼边不数米家虎。
读画仍自读书始，俗工院体徒纷纷。世人但爱南田子，花叶工为没骨体。
梅花海外谁传讯，柏叶宵分独举觞。坐听东风吹欲徧，新年寒谷转春阳。
东皇暖艳履端浮，启曙苍龙应候游。行处阳春原有脚，吹来太簇正从头。
云占三素仪金凤，冻破重阴出土牛。祥序屡逢矜盛事，咏歌何限起沧洲。
绿泻当庭一榻清，东风无力动帘旌。竹炉初暖茶烟细，静听楸枰落子声。
褰帷晓色透疏窗，缬眼穠华扑玉缸。老大心情解相惜，争教传唱到春江。
攲斜态亦自然佳，晕脸初匀镜槛排。看未回身春已熟，斑骓谁踏洛阳街。
解脱根荄自水南，军持色相幻瞿昙。道人近得观空法，种种维摩病后参。
轻风飘颭影纤纤，为护余香不卷帘。几点落红随意数，引他绮思上毫尖。
干莎满地霜华净，丛筱依墙风籁咏。空旻一片月轮寒，孤照藤萝光不定。
乌目山前旧草堂，朋簪歙集倾壶觞。炉煨榾柮拨不尽，冷灰残烛谭何长。
兔毫呵冻各匠心，茧纸铺银竞义手。耕烟散人画绝伦，以画代诗更逼真。
眼边粉本摹能肖，笔底丹青妙入神。古人作画皆有意，或传故实或即事。
曾图屈子离骚经，亦写卢鸿草堂志。君家右丞姿绝奇，诗中有画画中诗。
散人诗句故不俗，写意时复仿髴之。我携此幅来海外，珍重频将玉义挂。
为题长句代君诗，愧我难效诗中画。却想江南冰雪庐，飞觥刻烛兴何如。
移榻当轩坐夜分，雨余露气浸帘纹。度垣萤火微微见，隔牖花香细细闻。
世阅大千还泛海，年过半百欲看云。无多梦寐天涯滞，华发灯前感易纷。
竹素丛残海外装，官闲偏为曝书忙。风床叶叶舒还卷，消受长天古墨香。
小簇何郎雾夕诗，微波脉脉解通辞。怜渠欲堕犹开候，月下风前尔许思。
串串柔丝挂玉台，沅湘风味托琼瑰。凭教滴尽蟾蜍泪，不向方诸掬得来。
瑶华影里见曼殊，鼻观参来淡欲无。薝卜入林香近远，晚风吹上十眉图。
碎翦纤苞静夜分，短篱疏处逗微熏。动人芳杜思何限，露气江乡久不闻。
每逢节序感无端，浮宦孤踪鬓欲残。磨蝎一宫身命厄，牵牛四度海天看。
笙歌下里喧如沸，瓜果中宵语倍欢。转为情亲动遥思，针楼念否远人寒。
今年夏月风不号，亦罕骤雨来崇朝。干鹊故不越海噪，阳乌只觉当空骄。
入秋三日月离毕，漏天界破银河涛。摧颓四角黑云压，天浆直倒非倾瓢。
霾昏失旦莫辨昼，溜响薄暮还连宵。时复撞搪户牖壁，挟势撇摋惊吹飚。
青苔上砌础生菌，绿树踠地窗偃蕉。文书稀省颇自得，况听丛竹声萧萧。
常时车马客到未，旧雨今雨从诙謿。惟愁庳侧泥没踝，屋上卷去三重茅。
平生未买耶溪水，那解千里与十步。勇烈伯子说剑豪，绘图要我题诗句。
自言用意故自别，须知不袭蒙庄说。书生从事羽林郎，七校移官来百越。
又来海外窃斗糈，将领承平虚岁月。衋然动念先将军，遗匣尚留三尺铁。
一试克靖萧关戎，再试直捣冉駹穴。龙身虎气经百磨，末路峨峨完大节。
男儿三十不自立，忍使前人光遏佚。摩挲此铁铁依然，酬报何曾竭毫发。
以此貌作兜鍪人，抚剑傍徨意彷佛。我闻君语睇君图，舐笔欲下还踌蹰。
卷图还君不敢作，君竟携之去灊霍。海门送别临清秋，隔岁风烟俨如昨。
思君不见图亦邈，苍茫独咏期偿诺。诗成寄君君勿嗤，说剑如斯差不恶。
秋气偏迟到海涯，征舆触热走尘沙。雨余少觉凉颸入，一路香吹晚稻花。
语经重译总差讹，诘曲村墟鹘突过。一事南来差不恶，山光揽得半屏多。
深黑蛮溪束火来，乱流中夜困舆儓。少游数语关千古，讵独文渊首重回。
桄榔覆叶海棕直，丛筱钩枝野藤羃。缚茅编竹土抟甓，蜗壳中间杂庖湢。
卸装小憩徕花蛮，赉以吉贝珠簪环。椰倾白酒袒割肉，醉饱諵諵齐万福。
跫然海外喜经过，归去其如装薄何。赏尔奇文追玉局，问谁曲室伴维摩。
半屏山好游应倦，八月波平棹放歌。稳向钓龙台下住，空中莫惜寄书多。
高人只合占幽栖，一卷冰文避俗携。清到梅花圆个个，澹他尘梦小楼西。
霜华斑驳月黄昏，花底凌兢少慰存。却胜冲寒远相访，水边篱落竹边村。
阅世风烟老岁寒，为攀嘉树感无端。清芬的的君能诵，底补笙诗咏采兰。
江乡花事近如何，读画天涯忍放歌。开遍早春三百树，不堪回首白云多。
藕丝孔里几由旬，十七芳华只幻尘。解道梅花如静女，疏香阁畔认前身。
晨书暝写遍缣缃，点染丹铅亦擅场。识取毫端吹欲活，画义乞与返生香。
观香妹子波微步，写韵仙人体迅飞。要是洛灵诸眷属，丹枫江上采珠归。
泪叶飘零岁欲残，月明空怅画阑干。春风鬓影丹青见，肯许弹琴近坐看。
一生心事吴江叶，得句曾将小篆镌。莺脰湖边消息断，花枝依旧蘸波鲜。
四逢人日总晴天，物候今年得气先。腊冻未消花信逗，春盘初荐菜芽鲜。
尊前谭笑庄谐杂，座上宾朋去住牵。取次东风挂帆好，南皮回指海云边。
湖风淅淅水平堤，绿偃菰芦一翦齐。泊宅村边消受煞，瓜皮艇子蒻篷低。
侬船镇日傍渔矶，倚浆红襟见亦稀。底怪钱塘戴文进，燕支渲染钓师衣。
薄宦真成汗漫游，重溟以外四经秋。劳薪谁解轮辕惜，退院难为瓶钵谋。
晨夕素心殊可念，川涂白首尚何求。年时惯洒临岐泪，几日东风竟放舟。
彻夜严风撼树声，海壖北去早寒生。真成五月披裘客，那更殊方叱驭行。
惫矣岛夷烦力役，寂然里鼓闹征程。简书于我何相迫，无限衰迟远宦情。
翠羽明珠欲比肩，香生细细月娟娟。销魂一种梨花梦，莫为横陈薄小怜。
独上高楼思渺然，中原形胜夕阳边。九河带雪声趋海，二室盘云势到天。
狂以成名为竖子，达能退步即神仙。须知楚汉寻常事，我欲吹笙鹤背眠。
临濠龙种岐海死，以数茎发为终始。鼎移社屋逾三纪，毅魄犹依故辽邸。
九十年来同声哭，绝岛无祠荐秋菊。薶香亦剩几抔土，遗带还余一束玉。
七客寮中信国砚，玉带生歌酬唱遍。不惟其物惟其人，正气常留石一片。
我今为带作此歌，歌成信手书擘窠。谁欤和歌谢皋羽，勿烦属笔赵孟俯。
天枢欹贯水转空，神州一撮裨海东。踏土食火吸海马，不惯高浪连天舂。
君家苕霅美清泚，伯仲自比衡与龙。奇书已搜洞庭穴，椽笔欲赋冯夷宫。
崇明小屿昔放棹，叱吒蛟蜃鞭鸿蒙。一朝渡岭到瓯粤，九夏吟苦来商风。
蓬莱金阙在何所，嗟君岂复长固穷。天阊凌竞不可羾，掉头径去登鸡笼。
厦门鹿耳屹双堑，六十四岛澎湖中。帆开照空神火碧，夜半烧海扶桑红。
此行壮哉足记览，莫放险语惊龙公。迟君归装更千帙，满缀明月光瞳胧。
熏风吹雨长嘉禾，新港桥流恺泽多。垦土汗沾芳草湿，读书声遏彩云过。
玉峰天半晴微吐，铁线沙明月一涡。去后重思情较切，逢人勤说卫诸罗。
炯炯华星列上台，东瀛政绩见风裁。少曾结客魁多士，老尚亲民困盛才。
义塾传薪崇礼让，孝经诵背集婴孩。洛中旧有耆英会，愿奉介眉酒一杯。
四五年来雨似膏，殷勤抚字忍言劳。曩时斧斫蟾中桂，此日樽开阆苑桃。
云路原堪腾骥足，弹丸亦且试牛刀。薪槱不弃光文甲，多士蒸蒸奋誉髦。
太行山下本多贤，岳降钟英岂偶然。干济长垂天下望，勋名不让古人先。
神凝秋水宦情淡，瑞溢南山爽气悬。今日箕畴征五福，菊花品本号延年。
一夜西风动九秋，寿星朗朗焕前头。三多已兆华封祝，五福先征大禹畴。
富教兼施应有豸，恩威并济岂无鸠。跻堂献爵情何限，棠憩亲逢惠爱周。
闻公早晚欲投冠，多士沈吟意不欢。万一满天风雪大，有谁冲冷看袁安。
风流藴藉有谁过，数载岩疆费抚摩。化比寇恂河内瘠，诗如元结道州多。
中牟物望称三异，南国羔裘爱五紽。我亦伴他骑竹队，跻堂来唱袴襦歌。
琴鸣堂上玉鸣珂，案牍何曾废啸歌。风雅共知吾辈少，贤劳偏较友邦多。
先敦孝友非沽誉，但豁胸襟即饮和。杯酒跻堂称介福，颂声摇曳比卷阿。
治行争推第一流，东瀛南北借宣猷。人如生佛万家祝，座有清风满室浮。
为凛官方高节着，欲舒民困苦心求。称觞齐庆华对祝，拟拜并州郭细侯。
崧岳何时诞甫申，三秋爽气转洪钧。丁年已折高枝桂，甲子初周不老身。
洛水人文夸领袖，瀛东子弟受陶甄。惟公张弛无声色，一个休休社稷臣。
西风瑟瑟夜凄凉，何事萦心旅梦长。蛩韵和秋吟远砌，萤灯带月照高梁。
倾觞自许三更醉，对菊频分一段香。最厌邻家砧杵急，声声尽是捣愁肠。
寿域天开气运延，金茎十二露华鲜。我公想是琼浆饮，绿鬓朱颜不老仙。
寿星原本老人星，大德从来享大龄。旧社耆英堪再会，画图一幅绘丹青。
寿算五旬有九秋，频闻海屋更添筹。今朝且把三多庆，明岁还赓六甲周。
寿诞恭逢九月时，萸觞菊盏正相宜。当筵忽忆秋闱事，预指鹿鸣重宴期。
寿酒欣斟绿满樽，西来爽气溢朱门。吾侪好似瑶池会，雪藕冰桃乐湛恩。
寿香一柱表心香，刻意申祈鹤算长。憩苃清风随处在，台南台北咏甘棠。
寿考作人久树勋，口碑载路足传闻。异时采入东都志，青史流芳颂使君。
一团和气配干坤，德化施行俗可敦。羲瑟农琴期近古，村箫社鼓乐沾恩。
鹤飞谁唱东坡曲，燕会共开北海樽。为祝期颐长不老，升平人瑞庆公门。
香焚宝鸭烛金莺，道是使君此日生。品拟黄花秋色淡，节征古柏岁寒荣。
登龙士共三多祝，附骥余同再拜赓。应识他年归去后，还将洛邑会耆英。
长庚灿烂彩云边，甲子盈筹颂大年。重九萸囊曾系佩，秋三菊酒正开筵。
仁恩远播群黎洽，德政覃敷五福全。彭泽高风犹未邈，遐龄永享继名贤。
崧岳降神宰此间，仁心仁闻播乡关。椿萱长茂祥麟毓，兰桂腾芳瑞凤还。
曾趋官阁待春潮，笑语浑疑燕蓼萧。乍听怒涛云浩浩，还看良月夜寥寥。
早知沙上无寒雁，可有仙人倚洞箫。此日瀛壖成梦想，天边谁与度银桥。
惟兹寿考能作人，歌功颂德更无已。溯自前年丁酉春，文甲乡庠初议起。
余家不惜费千金，购地一区为基址。不意创难成更难，当事之人忽中止。
星霜七阅未鸠工，适遇我公临玉趾。自捐鹤俸数百员，鼎力招募重修理。
画栋雕梁壮大观，阖属生童赓孔迩。又蒙开课欲甄陶，举手加额欣然喜。
济济彬彬聚一堂，三千何啻集朱履。玉尺量才新榜开，一经品题作佳士。
佳者益奋拙者勤，争作龙门烧尾鲤。鼓励文风日振兴，吾侪刻意铸金祀。
五年循政播弦声，淡水斯文仗主盟。夏雨化人原大德，春风坐我有余情。
菊泉敬藉金樽献，蓬饵唯将雪碗盛。偻指潞公庚甲会，如先一岁是同生。
仰思夫子最公明，空如宝鉴平如衡。鼠牙雀角化无争，五年莅淡讼庭清。
不闻诅声闻祝声，歌功颂德各输情。愿期寿考享长生，余虽童子心亦倾。
幸同师友把诗赓，纸尾也将署一名。海畔孤城落日昏，水天无际欲销魂。
云拖两脚鲲身岛，风送潮头鹿耳门。堪笑霸图归幻梦，独留遗迹吊寒暄。
纡回磴路谁过问，止有萋萋细草痕。歌舞楼台半已倾，女墙斜日照孤城。
闲庭无复生芳草，复道犹闻唤晓莺。往事空悲时节换，圣朝长幸泰阶平。
纵教沙碛千年在，烽静无烟夜月明。谁将玉斧斫仙榕，露叶云根影万重。
极目天涯是水涯，荷兰城上计程赊。潮光沸沸鸣奔马，帆影星星点暮鸦。
日丽九重天子闼，云飞万里使臣家。何时慰我桐花节，好向龙津一泛槎。
重洋远渡度重阳，载酒寻花花正黄。文苑连朝开霁色，春台九月着罗裳。
种来桃李新多实，培得芝兰旧有香。今日登高临海国，奎光一点上扶桑。
欲问天高天不知，千声血泪暗中垂。人间无意心灰甚，明月当空照冷闺。
一盏明灯一帖明，傍缠灯影复相连。三朝茶饭尽人事，七尺梁间订后缘。
虽然日月有时缺，难算今朝意外愆。自计此身无顿处，甘从地下结良缘。
纵有百年亦是死，何如七尺完吾生。此生了却人间愿，南郭楼台北郭茔。
烟霞荡漾渔人处，已作霸图保障关。退守聚成雄海国，进窥衅隙动华山。
百千万士咸空壮，三十六峰险亦闲。南顾将军诚有赖，德流教化迨荒蛮。
新辟天南海外方，人民安堵不须忙。雨顺风调升平福，一统山河帝祚长。
天地干坤无可寄，飘然海国全其身。于今天命诚如此，不负朱家一伟人。
四海飘蓬何处栖，厦倾一木总难支。愿留数茎白头发，归见高皇喜有子。
霸气已消王气兴，荒夷图入版图名。升沉有数干戈息，礼乐无私教化行。
月冷雄魂应坠泪，史香吊鬼岂虚声。看来世事皆前定，白日寒云不胜情。
南北姻缘岂偶成，死生今日别离情。不从父母归宁赋，愿赋终天一路行。
守一曾闻保母言，不因生死离侯门。黄泉旅次暂相彼，公案共完礼至尊。
新妆入夜洗胭脂，移向灯前赏一卮。不觉更深花共醉，影随斜月舞迟迟。
分植根株便发枝，炎方空作雪霜思。看他尽有参天势，只为孤贞尚寄篱。
十五年来一故吾，衰颜无奈白髭须。只应遍处题诗句，莫问量江事有无。
枝头俨若挂繁星，此地何堪比洞庭。除是土番寻得到，满筐携出小金铃。
称名颇似足夸人，不是中原大谷珍。端为上林栽未得，只应海岛作安身。
种出蛮方味作酸，熟来包灿小金丸。假如移向中原去，压雪庭前亦可看。
暂将一苇向南溟，来往随波总未宁。忽见游云归别坞，又看飞雁落前汀。
梦中尚有娇儿女，灯下惟余瘦影形。苦趣不堪重记忆，临晨独眺远山青。
磬声飘出半林闻，中有茅庵隐白云。几树秋声虚槛度，数竿清影碧窗分。
闲僧煮茗能留客，野鸟吟松独远群。此日已将尘世隔，逃禅漫学诵经文。
最是贫来韬迹宜，强争枘凿竟忘痴。客窗诗苦囊兼涩，旅梦春浓老不知。
失意无成知得少，灰心已久望燃疑。生嫌岂独刘惔妹，难笑东山掩鼻时。
我自知人人未知，为人谋得己偏疑。拈诗且脱寒酸气，作梦偏多欣喜时。
卧学袁安愁饿死，乞同伍员欲投谁。可怜声应年来少，一味虚脾只自欺。
并无一事慰相知，占住桃源亦颇宜。诗债屡稽明月夜，酒缘偏误好花时。
频收静致留春雨，忽发新思寄柳枝。却讶渔人焉得到，遂令鸡犬也生疑。
和风催我出郊去，好鸟还宜载酒听。草色遥联春树绿，湖光倒映远峰青。
歌喉润处花初落，诗韵拈来醉欲醒。逸兴强寻豁目处，颓然独立望沧溟。
重阳节至客心悲，托兴登临酒一卮。健挽石梁看没羽，醉摩字影读残碑。
当年运数终穷九，廿载忧危共此时。为问生涯在何处，黄花知以晚为期。
沿溪傍水便开山，我亦闻之拟往还。一日无僧浑不可，十年作客几能闲。
书成短偈堪留寺，说到真虚欲点顽。正有许多为政处，仅将心思付禅关。
时当默处懒争鸣，夜向空庭独发声。低逐蛩号音不乱，高随蚓曲气还清。
官私却混今谁问，鼓吹难齐部未成。雨后竹中空自怨，并无飞羽宿啼更。
寿星高映五云端，梁孟眉齐岁月宽。四皓商山芝待采，九秋郦县菊频餐。
廉能佐国成三异，诗礼趋庭见二难。淡水人家多种竹，为公日日报平安。
趁晓乘潮海舶寒，清风相送出台端。片帆飘渺烟中过，一碧澄泓浪里看。
举目惟瞻天日近，回头但觉水云宽。要知舟楫由来好，不畏重洋济涉难。
松竹径从幽壑转，茅茨门向乱山开。时闻好鸟林间语，更有鸣泉槛外来。
万仞巉岩插碧峰，当轩云树碧丛丛。夕阳西下湖光白，一棹歌声钓晚风。
秋容如沐淡襟怀，野老相逢笑口开。遥指夕阳红映处，碧山楼阁似蓬莱。
弧星彩耀紫陵乡，需次辉临寿淡疆。百里鸣弦兴学校，五年抚字劝农桑。
春风桃李阴新遍，秋思莼鲈味未忘。逐队称觥惟俭德，尧葱舜韭禹余粮。
五年政教敷淡疆，黎庶讴歌庆永康。况际春秋宜晋爵，定应朝夕更称觞。
孝经曾授童蒙执，书院重兴士气扬。孔迩怀恩民久诵，家家焚祝寿如冈。
冈陵寿祝洽舆情，为国为民皆至诚。台郡已欣乎保障，朝廷亦倚作干城。
闽南共沐清廉德，淡北咸歌慈爱名。但愿期颐长永锡，年年嵩颂一声声。
天产名贤果绝尘，才优德裕自彬彬。攀来郄桂年方冠，步彼召棠政久醇。
南极寿星征远照，东瀛生佛结前因。秋高月霁几周甲，岳降松生已及申。
会有耆英应结社，源宗理学夙传薪。涧瀍洛水钟灵气，梅棘鳲鸠咏淑人。
满县种花休逊岳，跻堂称兕合同豳。商山逸晧堪怀旧，荆楚名卿欲告新。
岂是倦勤谟有警，还钦抑戒什犹陈。鲰生不解颂扬体，愧乏瑶章达寸寅。
海外巡檐笑几回，南枝开尽北枝开。参差造物非无意，知是风流太守来。
冷落风尘漫自轻，春来占断自分明。广平赋就成佳话，铁石心肠更有情。
海滨聊作美人家，醉后更阑月影斜。恼得诗人缘底事，请君试看典型花。
乘兴寻芳共举樽，罗浮花下醉黄昏。夕阳掩映佳人影，莫认亭亭倩女魂。
公文章兮建安骨，少夺魁兮步金阙。选无双兮来闽粤，县而州兮功不伐。
不阿势兮不气矜，不沽誉兮不争能。孰比直兮朱丝绳，孰比洁兮玉壶冰。
爰献霞觞兮菊水，爰歌葛藟兮福履。罗拜一堂兮屈指，彭铿八百兮共纪。
独有溪南一洞天，碧沙红树隐高贤。客来欲觅桃源路，借问刘郎前度年。
千竿缘竹一湾溪，掩映禅房遶曲堤。烟湿翠园花隐隐，云深碧涧草萋萋。
无营祇觉幽怀旷，自在惟闻好鸟啼。清磬数声人去也，咏归还过画桥西。
荒林日暮欲栖鸦，独立苍茫数落霞。归去不须愁路杳，隔溪秋月映芦花。
月户云扉半草莱，犹夸当日起楼台。寒枝莫辨金环处，贝阙谁留玉带来。
织水真机鱼活泼，萦花幻梦蝶徘徊。高僧自证无生诀，懒向他年论劫灰。
罗汉苍茫锁洞门，鸿飞不到别干坤。烟迷绿霭山山隐，雨暗长空树树昏。
何处韶光不可怜，底须花落惜花妍。文章虽假知天意，色相皆空悟夙缘。
香爱扑衣沾露好，舞宜送酒趁风前。残枝无计留春住，蜂蝶纷纷一惘然。
翠巘青岚日影迟，行吟正好及春时。看花人向层峦立，绝似王维画里诗。
突兀寒岩翠作梯，暂从开士共幽栖。夜夜落月疑天外，笑指银湾接海低。
扬帆解缆语争喧，一叶轻飘到海天。层浪有山随日涌，积流无地与云连。
沟称红黑曾闻险，蠲指东南不畏偏。为问飞庐何处泊，台阳远在扶桑边。
瀛海汪洋环四面，突起层岚开平衍。红毛近峙赤嵌城，澎湖外口相制牵。
鹿耳鲲身沙浅淤，海艘出入凭一线。南北悠悠二千里，天府雄城控四县。
东南一派枕高山，屴崱云端不可攀。山外海天知何处，舟楫从无此往还。
地势蜿蜒俨屏翰，拥护全台曲且湾。面挹波涛临广岸，一望平原烟雾间。
平原土壤美而肥，海港交横草菲菲。更有山溪资灌溉，桑麻万顷映晴晖。
涓涓细流皆汇海，万水朝宗并西归。此在川流真罕见，南东其亩尽皆非。
洪炉鼓涛果属奇，有山如玉照玻璃。显晦无常殊众岫，皎光恒见冬春时。
玉案山腰水出火，源泉百沸焰如炊。并系中原稀有事，异见异闻孰不疑。
一区迥分南与北，鸡笼山头雪未蚀。凤邑寒冬早放犁，三月陇间收种植。
果蔬花卉发先期，锄耰随地可觅食。岁丰足抵三年耕，不知含鼓歌谁德。
忆昔伪郑据台阳，居人番族走欲僵。干戈组练填海岸，荡平原野罢耕桑。
横征贾舶充军饷，洎索富民及酒浆。幸蒙圣朝诛反侧，一朝清明景运昌。
洎令休养届百年，邦称庶富泽绵绵。胶庠文物遍郡县，修竹围中起诵弦。
仕宦科名侔上国，拖青泥紫或占先。声教覃敷及异类，雕题黑齿解耕田。
雕黑本自夷人俗，旧与生番同族属。于今部落入编氓，火食安居植谷粟。
夫唱妇随勤操作，租税公旬受约束。粗习经书暂有人，弹冠振衣宁局蹐。
复睹生番半归诚，甲螺丁壮并隶名。射猎啖腥窜山谷，岁输皮贡当薄征。
赤身无分寒与暑，聊蔽下体披棘荆。时隆不矜长驾术，要使羁縻乐太平。
洪惟盛世防范周，文臣武将竞宣猷。水师船摆虬龙势，柳营玉帐驿路稠。
牧民选用廉能吏，辑宁海国运良筹。即今生众日繁衍，皥熙有象德行流。
鲰生才拙典闲曹，旷览瀛壖兴倍豪。未闻竹箭镖鎗悍，祇见浑噩气象高。
海氛不染长天碧，潮汐晏如乏怒涛。敉宁是处歌乐土，发箧何须讲六韬。
鹿耳连帆荡碧空，鲲身集网水瀜瀜。鲫潭霁月风清丽，雁塞烟霏气郁葱。
赤嵌高凌夕照紫，金鸡遥映晓霞红。香洋春耨观成后，旗尾秋搜入望雄。
金谷筵开庆寿龄，石仓家世旧传经。丝骐共绣长生佛，竹骑群瞻不老星。
匏系官声鲈脍重，土风豳酒兕觞声。革除浇俗遐仁畅，木笔题诗撞寸莛。
唐昌玉蕊无踪迹，后土琼花再见难。官阁独余春桂影，婆娑长得月中看。
小叶荼蘼一丈余，花开五出袭琼琚。生怜青琐无消息，难觅吹箫紫凤车。
琼台原不在人间，素艳何来绿玉鬟。长见蕊珠宫里雪，只缘地近补陀山。
聚仙也合依稀似，玉质穠香总不同。欲向通明上封事，弹文先斥妒花风。
幸留七里香名在，认取山矾为写真。寄语世人休聚讼，冰姿原不藉前尘。
瀛壖合是洞仙家，宴赏贪看玉树花。赋罢新诗消受得，春风何处七香车。
翠盖团团密叶藏，繁花如雪殢幽芳。分明天上三珠树，散作人间七里香。
丹桂婆娑犹入俗，绣球攒簇太郎当。何如琼岛嫣然秀，采掇还传辟瘴方。
遥见青山似画屏，铁嶕捩柁费丁宁。荡缨有路分沙线，浮海何人续水经。
乌鬼渡寒遮鹿耳，荷兰城坼扫王庭。鲲身久绝鲸鲵迹，风起不闻战血腥。
迎年何事更争新，怪底真成海外春。花历三时如热客，蓂开五叶俨浮尘。
幽姿岂必夸颜色，艳景难教信隐沦。输与寒梅仍应候，孤芳不肯早呈身。
明亡已历四十载，死节犹然为故明。荒冢有人频下马，真令千古气如生。
天荒地老已无亲，肯为容颜自爱身。遥望中原肠断绝，伤心不独是亡人。
君后相将殉社稷，虞兮未敢笑重瞳。庙廷倘使增陪祀，臣妾应教祭享同。
田妃金碗留遗穴，何似贞魂聚更奇。三百年中数忠节，五人个个是男儿。
可怜椎髻文身地，小字人传纪载新。却恨燕京翻泯灭，英风独显费宫人。
忍把童家旧誓忘，孝陵风雨怨苍苍。芳魂若向秦淮去，正好乘潮到故乡。
长恨丁宁数语余，从容犹自整簪裾。邽西便是埋香地，三女坟应近阖闾。
封题无树一孤岑，剩有儿童踯躅吟。岂是五丁开蜀道，却缘望帝哭春深。
明妃无命死胡沙，青冢荒凉起暮笳。争比冰心明似月，隔江不用怨琵琶。
垒垒荒坟在海滨，魂销香冷为伤神。须知不是经沟渎，绝胜要离冢畔人。
又逢上巳北邙来，宿草新浇酒一杯。自古宫人斜畔土，清明可有纸钱灰。
十姨庙已传讹久，参昴还应问水滨。今日官僚为表墓，五妃直可比三仁。
诗人赋物善言理，不似庭前格竹子。当知多识即是学，废目任耳非为美。
我来蓬瀛大海东，探奇直欲穷苍穹。周诹询度百不厌，肯教过眼烟云空。
采辑郡志二十卷，遗书掇拾行将遍。犹惭臆断恐失真，订误考疑敢云倦。
贝多罗花诗已讹，琵琶形似终如何。就中无实难伪托，佛经欲写空槎那。
因阅长庆忽顿悟，辛夷恍与木兰遇。内白外紫状如莲，点点青杨虫食蠹。
昔人几度上芳舟，不识征帆逐远游。今日模糊纔认得，新翻乐府却风流。
霓裳翠袖剪吴绫，烟雾轻笼弱不胜。绰有风神凌海峤，怜他冷艳斫春冰。
银盘皎洁还疑雪，金盏娇娆好试灯。拟与梅花同配食，水仙王庙最相应。
牙幢直上赤嵌城，鼓吹高传画角声。持节绣衣周内史，櫜弓铁甲汉家营。
盛时獮狩风还古，海外烟尘静不惊。闲煞熊罴击刁斗，承平是处久销兵。
香清歌管在层城，进酒微闻宴笑声。锦簇华筵瑶岛月，丛残高垒旧时营。
遥传鼙鼓风逾劲，稳卧鱼龙夜息惊。敢谓儒生矜缓带，太平天子不忘兵。
祇是江乡木槿花，千重照殿炫红霞。生来不遇繁霜雪，穠艳经年向客夸。
桃腮杏脸衬朝霞，那信红颜薄命嗟。两树新妆争睹胜，老夫无月不看花。
绛云火伞张海国，烧空灭尽青铜色。信知天运应炎方，抟土何缘变髹漆。
连掾栉比纷参差，画栋朱甍几回惑。汉家黄屋禁例严，风剥雨淋遮不得。
临漳铜雀更何似，香姜旧款无人识。况兼四壁光炯炯，环堵恍与宫墙逼。
帘前砖影更辉煌，彤墀彩绘盈阶墄。华棼俨上祝融峰，珠煤贯屋祥光直。
千门万户火西驰，照耀烛龙乌戢翼。我思天台有赤城，朱霞天半称奇特。
又闻南方裔外山，赤石为墙标异域。此间合是虹霓居，羲毂轩轩火鞭扶。
焮翻地底硫磺山，草枯海破飞烟黑。麒麟之飓炊繁星，流金烁石鲸鲵息。
温泉转作瘴母胎，裂窍烘池土花赩。刺桐万朵吐红丝，蓦地烧天怪繁殖。
扶桑照殿逞鲜妍，艳艳絪縕锦交织。海若自来足光怪，丹邱浴日鎔金霱。
蒸郁恒暘阳用九，司天南正神明力。十八重溪水漰腾，九十九峰山崱屴。
鲁阳挥戈势当逐，巫尪自焚尤应殛。炬牛燧象烂功勋，庶几赫怒彰天德。
祇今海宴无烽尘，不烦煅炼洪炉侧。承平但愿风雨调，永息炎威静八极。
连臂相看笑踏歌，陈词道是感恩多。剧怜不似弓鞋影，一曲春风奈若何。
妙相天魔学舞成，垂肩璎珞太憨生。分明即是西番曲，齐唱多罗作梵声。
网鱼竞捕正头乌，兴味频嫌至后殊。海堀引回怜瘦剧，船头悬罟急征输。
钓缗信足骄渔父，幻化无须诳老夫。曾食江鲻争比得，芙蓉花里好提壶。
绛罗衫子雪肌肤，一种香甜绝胜酥。消渴液寒青玉髓，脱囊盘走水晶珠。
阿环风味差堪拟，卢橘芳名亦少殊。饱啖拚教烟爨绝，不辞人唤作狂奴。
江家色绿宋家红，曾识端明谱牒中。到此得尝过玉食，无劳想象判丹枫。
诗才漫说穷骚雅，兴味犹应傲上公。万事灰心殊不恶，只愁海飓阻筠笼。
裸人种稻手自舂，咀嚼作麴尘埋封。椰瓢妇子共酣饮，醉奉客尝情何浓。
吾曹小户偏爱洁，对此惨澹愁眉锋。梨花竹叶在何许，当筳生怕恶客逢。
一朝贾舶千里至，乡味百斛来吴淞。南华仙人号酒圣，特遣从事陈词恭。
江村蜡树是贞木，花开细白凌寒冬。其实补精益神气，能袪百病扶龙钟。
以之为酿功力倍，丹成不啻陪赤松。我闻掀髯一长啸，年虽未老多衰容。
炎方阳气舒一敛，眼花作字常驳踳。精力驽缓生恂瞀，深惧株橛心憧憧。
举杯芳馥餍馋口，如鎡引铁鱼唼喁。枯肠一润融血脉，赤頳两颧丰姿丰。
升床酣卧梦恬适，游仙直上蓬莱峰。感君此惠日洗斝，荡涤胶固从来胸。
急撑春日看花眼，君岂巨蹷吾蛩蛩。阶前金薄印于菟，燃虎焚香达九衢。
好趁春前辟虚耗，新年事事要欢娱。死虎犹能激毒龙，精诚大府慰三农。
海隅莫怪频驱鬼，厌煞迎神重季冬。女郎元夜踏苍苔，攀折青枝笑落梅。
梦树堂花忆昔时，又因韵事赋新诗。怜他自爱倾城色，暗祝灯前几度思。
瞥见山坳翠欲流，葱茏密树景清幽。岚光迥与群峰别，海色遥看四面收。
日暮碧云惊异彩，雨过寒气逼深秋。天南锁钥横江外，不放鲸鱼夜出游。
怒目棱棱遍体斑，蛇行也解曲回环。如何生在沧溟里，偏喜身居清浊间。
虎穴掉头终不顾，龙门烧尾可知艰。烹鲜更怪成何味，丛笑令人鄙百蛮。
听莺载酒美双柑，岁暮分遗兴倍酣。红出洞庭微带涩，黄传瓯越尚输甘。
橘中别种瓤余九，海外尝新岁已三。怪底淮南移枳橘，罗浮真味可曾谙。
秋花开值物华新，恰是衙斋五日春。态逸香清闲有韵，帘垂风细静无尘。
迎年岂谓亲轩冕，采食还应让隐沦。戏酹屠苏一相问，渊明可是尔前身。
豸冠讲武荷兰城，令肃惟闻铁甲声。襟带六州开要镇，屏藩一郡驻专营。
牙樯日暖鲸鲵靖，鼓角风高燕雀惊。自是圣朝勤远略，重臣冬狩坐谈兵。
铃阁清严碧槛凉，一丛玉蕊正芬芳。琼姿乍怯秋初雨，花气浑同夜合香。
绣斧筵前歌白雪，银鬟窗外舞霓裳。擎杯细把山矾嗅，沁我诗肠润酒肠。
密叶繁葩绿玉丛，朝霞掩映雪玲珑。唐昌观里依稀似，后土祠边想象同。
满砌花飞惊积霰，隔邻香透趁微风。三年海外埋芳信，此日开筵兴不穷。
笳声互动日沈西，一片苍茫暮霭低。夕照城边催渡急，晚烟风里裹帆齐。
水寒弄影光摇月，潮长移舟浪拍堤。却怪群鸦栖不定，参差楼堞望中迷。
一带沙平水亦停，渔舟鳞集傍遥汀。寥天夜黑难邀月，极浦灯红若聚星。
网蹙熹微穿爝火，波回历乱荡流萤。远山欲看模糊甚，近岫还留半朵青。
桃花春涨浪如洚，鹿耳门高势更雄。殊死千军严破阵，凌虚万木怒号风。
硖深不信缨犹荡，沙走还知海欲东。盛气渐平群籁寂，恬波依旧暖瀜瀜。
回殊漠北子卿身，六出何来伴雁臣。排闼一峰疑砌玉，凝眸几点恍堆银。
炎方特为开生面，羁宦浑如遇故人。金碧山川都看尽，矾头画稿觉翻新。
尾闾东泄浩无边，初旭俄将黑雾穿。几度欲升犹半隐，须臾一跃似空悬。
潜销蜃气金光灿，倒射鲸波血色鲜。自是中天多瑞彩，蛰龙宁敢抱珠眠。
残照无多日渐沉，余霞散绮满西岑。不随孤鹜飞江渚，偏逐归鸦落树林。
斜度微云千片玉，淡依新月一钩金。欲餐自愧惭中散，鞅掌风尘思不禁。
簿书笋束苦相缠，乘兴登台意豁然。烟霭光中三面水，晴云影里四垂天。
弥茫境界凭栏外，浩荡沧溟落照前。极目波涛渺无际，笑他精卫若何填。
纔听朝潮又暮潮，怒涛声里竹萧萧。千竿不藉风摇曳，万弩何当影寂寥。
岂必林泉甘漱石，却因烟月忆吹箫。星躔旧是扬州路，流水应过廿四桥。
不是名花作意红，老来颜色傲春风。几回侧倚栏杆立，错认珊瑚出汉宫。
春风淡荡柳条轻，半老山花半老莺。迟日满帘飞絮乱，不堪肠断是清明。
溯厥生平学问醇，巍巍科甲独超伦。无双国士无双品，第一风流第一人。
十载读书酬素愿，九重侧席重儒珍。欣然出宰东瀛地，为国为民共此身。
孔迩兴歌乐具瞻，能宽能猛又能廉。孝经羽翼持风教，义学栽培引养恬。
名震治中非保障，才夸别驾达闾阎。恭逢寿诞称觞会，士子衿耆献颂佥。
顶礼焚香告上天，河南夫子祝彭年。筹周六甲贞元会，庆尽三多日月延。
鹤算长生宜佩籙，龟龄不老直为仙。殷勤敬上南山酒，晋爵加冠定有缘。
不爱虚名不爱钱，既称众母复称贤。捐赀设学情何厚，塾课观风意不偏。
簪笏传家孙又子，干坤计岁万而千。世间吏治皆如此，舜日尧天许嫓前。
何年生甫诞维崧，阖邑趋尘拜下风。案牍判余神最暇，金银气识眼能空。
琴鸣善治饶供职，馆辟翘才亦养蒙。为计行旌初至日，欢声一一已呼嵩。
神君飞舄乍鸣驺，小范胸兵克壮猷。团练使民皆有勇，戈袍为我赋同仇。
鱼来入釜驱三面，雀亦飘翎遍一州。张弛只知持国体，独醒不肯笑时流。
斯民何幸使君来，两袖风清济世才。疾苦输情佥志协，闾阎生计上心栽。
鸿都经示童蒙告，鸡斗衅清鼠雀猜。陶冶能将群类铸，南山佳气满蓬莱。
讲席斯文课切磋，肯因小邑废弦歌。新成试院觚初破，自是虚堂鉴不磨。
哕却鸾旗丝竹奏，输将鹤俸鼓钟和。奎声辉映弧星朗，到处葵忱听玉珂。
五载铜章此绾符，神仙风度解双鳬。公堂鉴影金悬镜，止水盟心玉在壼。
鞅掌几层劳抚字，折腰独不假驰驱。千秋寿祝修佳传，循吏将来是循儒。
洛阳自昔会耆英，闲气又钟大雅生。丹壑趋庭诗礼教，紫陵晋爵梓桑荣。
宦乡无奈思鲈脍，舆望殊深称兕觥。介寿跻堂登夏校，南飞一曲有余情。
东宁开辟着繁难，泽被番黎磐石安。勉步后尘惭政拙，回思前日罄交欢。
无穷别意萦衷曲，不朽勋名在简端。父老扳辕欲借寇，棠阴夹道姓名刊。
相形遂尔判媸妍，共绾铜符海外天。赤嵌山南看豹变，武峦城北望蝉联。
登龙谬许称同谱，附骥还思策短鞭。漫诵西湖留别句，岩疆未易驻三年。
圣朝德泽沛南东，纵目郊原茂对中。圳水春生灌溉足，露华秋重土膏融。
扶桑色映曈曨日，络纬声随断续风。自愧一官无报称，好书大有慰宸衷。
楼堞参差噪暮鸦，村氓唤渡语声哗。忽冲沙鸟瞑烟破，渐转蒲帆夕照斜。
远浦不须愁返棹，晚风无事动悲笳。寒潮乍退人归后，明月孤舟漾浅沙。
连冈相接聚沙汀，掩映渔舟点点萤。风定碧波明远火，光摇寒影落疏星。
莫疑沧海鲛人泪，翻讶干坤柳絮萍。惊起苍龙眠不稳，欲燃犀角烛奇形。
天然形胜待潮生，鼙鼓逢逢望欲惊。正是桃花春破浪，俨然瀛岛雨翻城。
当时窃国悲浮瘴，此日长年认荡缨。竞说王师平寇日，海门如雪势峥嵘。
移来琼岛是何年，积素凝华入望妍。瑞数碧鸡开运会，城依元圃说桑田。
玉山岝崿光相映，银海波涛势欲连。不信炎方寒起粟，燕云迢递近中天。
造物凭虚凿此洼，山遥岸渺廓无涯。团银界玉烟横漈，泼靛摇红日射沙。
眼底澄清身入镜，胸中洒落舰飞花。分明绝景人难识，枉羡张骞泛月槎。
又见人间大洞庭，罗罗七十二山青。桶盘妥贴凭谁挈，虎豹狰狞唤欲醒。
怪石鲛纹添禹贡，花螺贝锦注葩经。黄昏点点归鱼艇，款乃声中月满汀。
百花开放出墙头，隔岁榴红子未收。细雨东风作寒食，故山西望海云稠。
草房密密下重帘，三月春寒较腊严。万井春烟谁禁火，卖饧时节雨廉纤。
檨花如雪饲金鱼，小院阴浓绿不除。春色尚留三分一，盘中已荐夏秋蔬。
春愁如醉篆烟寒，昼倦拋书午梦残。刚到故园云忽断，角声吹破倚栏杆。
浩荡孤帆入杳冥，碧空无际漾浮萍。风翻骇浪千山白，水接遥天一线青。
回首中原飞野马，扬舲万里指晨星。扶摇乍徙非难事，莫讶庄生语不经。
生来曾不识衣衫，裸体年年耐岁寒。犊鼻也知难免俗，乌青三尺是围阑。
文身旧俗是雕青，背上盘旋鸟翼形。一变又为文豹鞹，蛇神牛鬼共狰狞。
胸背斓斑直到腰，争夸错锦胜鲛绡。冰肌玉腕都文遍，只有双蛾不解描。
番儿大耳是奇观，少小都将两耳钻。截竹塞轮轮渐大，如钱如碗复如盘。
丫髻三叉似幼童，发根偏爱系红绒。出门又插文禽尾，陌上飘颻各斗风。
覆额齐眉绕乱莎，不分男女似头陀。晚来女伴临溪浴，一队鸬鹚荡绿波。
鑢贝雕螺各尽功，陆离斑驳碧兼红。番儿项下重重遶，客至疑过绣领宫。
铜篐铁镯俨刑人，斗怪争奇事事新。多少丹青摹变相，画图那得似生成。
老翁似女女如男，男女无分总一般。口角有髭皆拔尽，须眉却作妇人颜。
腰下人人插短刀，朝朝磨砺可吹毛。杀人屠狗般般用，纔罢樵薪又索綯。
耕田凿井自艰辛，缓急何曾叩比邻。构屋斫轮还结网，百工俱备一人身。
轻身矫捷似猿猱，编竹为篐束细腰。等得吹箫寻凤侣，从今割断伴妖娆。
男儿待字早离娘，有子成童任远扬。不重生男重生女，家园原不与儿郎。
女儿纔到破瓜时，阿母忙为构室居。吹得鼻箫能合调，任教自择可人儿。
只须娇女得欢心，那见堂开孔雀屏。既得欢心纔挽手，更加凿齿缔姻盟。
乱发鬖鬖不作緺，常将两手自搔爬。飞蓬毕世无膏沐，一样绸缪是室家。
谁道番姬巧解酿，自将生米嚼成浆。竹筒为瓮床头挂，客至开筒劝客尝。
夫携弓矢妇锄耰，无褐无衣不解愁。番罽一围聊蔽体，雨来还有鹿皮兜。
竹弓楛矢赴鹿场，射得鹿来交社商。家家妇子门前盼，饱惟余沥是头肠。
莽葛元来是小舠，刳将独木似浮瓢。月明海澨歌如沸，知是番儿夜弄潮。
种秫秋来甫入场，举家为计一年粮。余皆酿酒呼群辈，共罄平原十日觞。
梨园敝服尽蒙茸，男女无分只尚红。或曳朱襦或半臂，土官气象已从容。
土番舌上掉都卢，对酒欢呼打剌酥。闻道金亡避元难，飓风吹到始谋居。
深山负险聚游魂，一种名为傀儡番。博得头颅当户列，髑髅多处是豪门。
萋萋芳草忆王孙，碧水丹山静闭门。吊月蟪蛄悲故府，号风松柏泣忠魂。
一枝聊借犹堪托，四海无家岂独存。历尽艰辛逃绝域，但留正气塞干坤。
迎年红紫斗春风，四季花开浥露丛。未字女儿休折采，王昌只在此墙东。
花鼓俳优闹上元，管弦嘈杂并销魂。灯如飞盖歌如沸，半面佳人恰倚门。
宜雨宜晴三月三，糖浆草粿列先龛。凤头龙尾衣衫摆，踏遍郊垧酒已酣。
海港龙舟夺锦标，缠头三五错呼么。行看对对番童子，嘴里弹琴鼻里箫。
六月家家作半年，红团糖馅大于钱。娇儿痴女频欢乐，金鼓叮冬嚷暑天。
今宵牛女度佳期，海外曾无鹊踏枝。屠狗祭魁成底事，结缘煮豆始何时。
香烟缥缈绕盂兰，果号菩提佛顶盘。普度无遮观自在，纸灯夜静散波澜。
夺采抡元喝四红，月明如水海天空。野桥歌吹音寥寂，子夜挑灯一枕风。
囊萸载酒啖槟榔，处处登高屐齿忙。黄菊正开秋未老，满天纸鹞竞飞扬。
一阳初动岁初添，地暖长春不裹棉。糯米为丸黏饷耗，日中视晷卜丰年。
纸马幢幡送灶神，山肴野簌杂前陈。厨门长幼交罗拜，频祝休言辣臭辛。
宰鸭书符压岁凶，松盆燎火暖芙蓉。千茎爆竹通宵响，贾岛精神酒一钟。
洛邑阴阳和气充，地灵人杰古今同。名区旧有耆英会，八十翁偕七十翁。
弱龄文采自翩翩，品擅蟾宫第一仙。转瞬韶光周甲子，是君重宴鹿鸣年。
恩周为士与为农，苃憩芳踪喜得逢。欲把甘棠比松柏，岁寒常晤召公容。
单父琴弦欲不弹，莼鲈既得如加餐。采芝定入商山谷，四皓衣冠画里看。
世事浮沈付酒尊，海蟾高挂到衡门。身依竹节常分影，梦绕花须欲断魂。
灯下书声干宿蠹，耳中蛩语失悲猿。怜才独有使君在，频檄诗篇过草垣。
淡泊无营意自宽，移家东郭近林峦。鸟吟白日春前树，人整青山竹外冠。
张老已知成室美，渊明但取敝庐完。由来物理难齐论，聊借鹪鹩信所安。
龟山日色冷长空，竹杖行吟醉晚风。诗句都从闲里得，物情好向静时穷。
清潭照影澄云白，老树雕霜坠叶红。可是逢秋悲宋玉，暮蝉环噪蕊珠宫。
当日儒坛领袖先，蒲轮捷贲出鸣弦。原丰舆颂周衢里，琅峤讴思遍陌阡。
仕路超群秋鹤立，官阶接踵晓莺迁。苍生久系胸间地，素志常忘郭外田。
淡水藻芹叨灌溉，紫陵松竹倍延绵。青灯续带躭书味，白昼垂帘契道缘。
别样聪明如雪净，几分严厉等霜坚。讲论要抉程朱粹，报最端推召杜贤。
健令廉能都绝俗，仁人慈惠本天然。降申洵是嵩灵毓，问亥应逢绛县传。
绕膝承欢兰并秀，齐眉合庆案相连。定知弧设重阳后，雅有花开晚节前。
泽布甘堂三十载，祥征椿树八千年。莼羮微动琉璃碗，蓬饵初登瑇瑁筵。
器量声名兼福命，文章经济又神仙。岁星此度瞻南极，翘首奎躔达斗躔。
所愿淳风蒸近古，频将化雨溥无私。孝经亲写河间字，书院勤颂宋代规。
案牍岂容滋蠧弊，琴堂并可坐皋比。春生足下耆而艾，味在胸中乐不疲。
觉世蒙都求我告，禔躬清且畏人知。长才非独羊先牧，雅度惟令鹤与随。
墐蛰沾仁符月令，丝骐着范谱风诗。诞辰政听庚辛暇，典午筹潻甲子奇。
马帐藉倾黄菊水，兕觥新佐紫霞卮。钧天律吕闻盈耳，载路歌声祝介眉。
待看鹿鸣重宴日，正当鸠杖早朝时。福星高映文星朗，心术精参治术宜。
瀛岛黍苗凭渥遍，怀州桑梓乞归迟。儒林道学兼醇吏，三传公该一传垂。
混沌初开似葛怀，人间甲子欠安排。瞻蒲望杏占农候，一幅豳风却不差。
蓬头跣足露雎尻，尺布缠腰结束豪。总发莫嫌藤草陋，娆妖全在插鸡毛。
三月芳菲唱踏歌，鱼龙人海竞婆娑。就中也有周郎顾，颠足摇头说甚么。
素问空传肘后经，山中无复劚参芩。河流滴滴杨枝水，洗尽番儿骨髓腥。
灌溉无烦土脉饶，纔经播种不耘苗。登场一岁支三岁，谁上屯田十二条。
残阳初暝晚烟浮，樵牧人归古渡头。小艇趁风凌草屿，轻帆映月上沙洲。
芦边野鹜惊波乱，蓝里河鱼换酒賙。最羡时闲烽火息，戍灯刚出赤嵌楼。
历落疏星明复暗，朦胧萤火灭还增。更添红蓼白苹岸，风景依稀似武陵。
汪洋万派总朝东，鹿耳门当波涌中。势激天轮雷虺虺，风回地轴鼓韸韸。
鲲身环束桃花涨，海线平分白雪潀。谁谓广陵舒白练，海天胜概不相同。
岿然北镇瞰医闾，地轴回旋黍谷初。青女按时捐玉佩，藐姑终岁曳琼琚。
色寒远映玉山树，澌化清流淡水渠。炎瘴迩来消洗尽，好乘和会奠民居。
初拂扶桑散郁华，弥天翠幕烂晴霞。地当瀛海祥光迥，人立高峰旭景加。
万丈彩虹辉泽国，一轮灵曜驾羲车。东隅本是寅宾地，先占朝暾到海涯。
斜晖映水吐金光，五色纷纶遍大荒。锦绣文披花草屿，红绡幕罩水云乡。
乍疑赤壁余荒垒，恍睹朱旗出女墙。为诵子安孤鹜句，江天掞藻海天翔。
层台轩爽俯神州，岛屿凝茫一望收。每向日边瞻紫极，真从天际识归舟。
蜃楼海市空中幻，蟹舍渔村境外幽。试拟黄州苏玉局，超然台未称天游。
环植修篁昼影清，偏于清籁挟涛鸣。砰訇劲夺萧萧响，琐碎中含潏潏声。
讵必松寮生远韵，若因茶灶起遥情。三年油幕听来惯，午梦虚窗悄不惊。
沙礁屈曲海门通，幅幅蒲帆挂远空。擘絮乱云天上下，断行飞鹭浪西东。
风抟喜近鲲鹏路，星落刚临牛女宫。画意诗情何处最，桃花春涨夕阳红。
历历沙鲲跨海隅，我知鱼乐网平铺。宏开三面恩波阔，细织千丝夕照孤。
春水当门浮角抵，秋风满地小江湖。殷勤为向渔师问，中有珊瑚采得无。
孤城百尺压层波，一抹斜阳傍晚过。急浪声中翻石壁，寒烟影里照铜驼。
珊瑚篱落迷红雾，珠斗栏杆出绛河。指点荷兰遗迹在，月明芳草思谁多。
石立金鸡唱晓声，曙光红泛早潮平。暖蒸春髓浮元气，小结仙壶幻赤城。
捧日天真瞻咫尺，应时海亦象文明。晴霞五色涛千丈，稳载长更十二程。
宿雨初收夜气妍，空灵色相妙难诠。澄来止水壶中月，洗净浮云水底天。
谁移古塞落蛮村，烟雨萧萧旧垒存。画里江山天泼墨，马头云树客销魂。
三峰积霭开仙掌，百尺疏帘卷梵门。料得诗怀触拨处，最无聊赖是黄昏。
何处声声布谷啼，冈山山北柳林西。杏花春雨红千亩，蔗叶寒烟绿一犁。
水引石头开短甽，笛横牛背过前溪。屡丰不待秋来卜，多稼如云望早迷。
秋登社社报年丰，闲向平原缵武功。兔窟草枯飞踏箐，鹿场风劲硬开弓。
烟清紫塞关临北，旗卷青山尾转东。猎罢归来回首望，苍茫一片暮云空。
四溟中断早潮回，铁板沙礁面面开。天设鹿门严锁钥，地疑蜃气幻楼台。
使槎远载春光到，官府喧传上界来。合是前身香案吏，江山管领到蓬莱。
朅来鹭门一怅望，大叫绝奇狂夫狂。柁楼打鼓长鱼立，船头挂席西风凉。
罗经巽己偶错位，北去弱水东扶桑。我闻此语了无怖，俗子所见皆秕糠。
出入玉门赴沙场，直探虎穴扫欃枪。名勒钟鼎勋旗常，回手抉汉分天章。
翻身跳出尘坱外，跨鳌骑鹤骖鸾凰。朝游碧落暮沧溟，须弥大界随相羊。
方丈咫尺尘隔断，世乏仙骨谁梯航。因风误到更可喜，底用祸福先周详。
自从归入版图后，穿胸儋耳咸循良。我来衔命持羽节，要将帝德勤宣扬。
何奇不有怪不储，且复耳目恣探详。兹游之奇平生冠，东坡快事吾能偿。
舟师喘定笑绝倒，喜色转露眉间黄。天鸡一声晓色白，百怪照影争逃亡。
不见澎湖见飞鸟，鸟飞多处山云长。三十六岛郁相望，渔庄蟹舍纷低昂。
为夫饁饷为夫锄，为夫日日绩麻缕。绩缕须净亦须长，捻匀合线紧双股。
斫木虚中三尺围，凿开一道两头堵。轻圆漫卷不支机，一任元黄杂成组。
利用前民有圣人，一器一名皆上古。况兹抒轴事机丝，制度周详供黻黼。
崩山万壑争流潝，溪石团团马蹄絷。大者如鼓小如拳，溪面谁填递疏密。
水挟沙流石动移，大石小石荡摩涩。海风横刮入溪寒，故纵溪流作鬐鬣。
水方没胫已难行，水至拦腰命呼吸。夏秋之间势益狂，弥漫五里无舟楫。
往来溺此不知谁，征魂夜夜溪旁泣。山崩岩壑深复深，此中定有蛟龙蛰。
南嵌之番附淡水，中港之番归后垄。竹堑周环三十里，封疆不大介其中。
声音略与后垄异，土风习俗将无同。年年捕鹿邱陵比，今年得鹿实无几。
鹿场半被流民开，蓺麻之余兼蓺黍。番丁自昔亦躬耕，铁锄掘土仅寸许。
百锄不及一犁深，那得盈宁畜妻子。鹿革为衣不贴身，尺布为裳露双髀。
是处差徭各有帮，竹堑茕茕一社耳。鹊巢忽尔为鸠居，鹊尽无巢鸠焉徙。
匿迹文身学楚狂，飘零故国望斜阳。东平百世思风度，北地千秋有耿光。
遗恨难消银海怒，幽魂凄切玉蟾凉。荒坟草绿眠狐兔，寒雨清明堪断肠。
茅檐竹壁半耕农，士女于今罢斥烽。山色千年森虎豹，潮声万里撼蛟龙。
朝裘午葛边岚异，挝鼓催航野渡冲。自是天开南极处，向来裸发也雍容。
元灯垂照绿莎厅，五载清风袭德馨。待士心无分畛域，染人术有甚丹青。
后雕寒耐松长茂，晚节香浓菊制龄。记取来年周甲子，悬弧海外又辉星。
才冠河东孰与京，平章百姓玉壶清。村庄不见催科迫，衢巷惟闻纳税轻。
德政钦明光紫极，仁风远播达长庚。陶钧万物功无量，寿比南山拟祖彭。
海西蛰起蛟龙怒，昨夜海吼风不住。风声入耳骇人闻，风势如痴复如飓。
客子残灯半灭明，闭门欹枕空百虑。山房四柱柱影摇，有时风欲挟之去。
万马蹄奔剑戟鸣，虎豹搏噬急雨注。往来嘈杂不成眠，一夜梦魂无宿处。
平明起视浮云决，风力渐微声渐歇。呼童暖酒赏春朝，似怯寒吹帘幔彻。
因忆去年腊月初，番仔渡头朔风烈。番社纷纷乱卷茅，竹树倒披梢半折。
耳鼻填沙眼怕开，行人却走马蹩躠。山溪狂似海波潮，溪水冷于轴头铁。
双犊乱流车苦迟，番儿强挽肤破裂。下马停车权息肩，店舍无烟酒不热。
番儿力尽冻且僵，呼起聊为哺与啜。可怜幅布半围身，青钱那惜恣饕餮。
此时如我敢言寒，犹有敝裘重补缀。况复今朝风已春，窗明几净椒盘新。
水仙香发绿尊满，春冷无眠奚足嚚。风波自古仗忠信，念尔孤篷海上人。
小圃茅斋曲径通，参天老树郁青葱。地高不怕秋来雨，暑极偏饶午后风。
海外云山新画卷，窗间花草旧诗筒。莫愁纸尽无挥洒，纔种芭蕉绿满丛。
不到山庄又隔年，近来双岸集人烟。芦花缺处疑为路，沟水流时足灌田。
岁晏歌钟崇腊祭，天寒老稚负朝姘。行程莫厌沙洲远，山叠溪头系钓船。
海送潮音如欲雨，山含树色暂生寒。花宫清敞游人集，草径萦纡去路难。
咫尺蛇峰余故垒，萧萧烟景正贪看。一湾春水绕人家，两岸余波溅碧沙。
咫尺烟津虚过客，浮沈古木欲栖鸦。云封远岫千层渺，草长荒田一望赊。
共访仙源何处是，隔溪依约有桃花。黄龙白马现今朝，频访山僧不惮遥。
卓锡时闻翔鹤响，谭经惟见雨花飘。寒园病叟空泉瓮，小市归人只木桥。
萍水与师成夙契，倾心独许远公招。战衂旋师返北辕，转教航海辟干坤。
金多旧借牛皮地，水涨新通鹿耳门。赤嵌城孤遗旧业，红夷援绝竟移屯。
何缘自比虬髯客，岂昧几先让太原。片石能容百万人，天遗图谶应南闽。
也知中国全归汉，妄托仙源可避秦。荒岛畬田登版籍，土酋番族杂流民。
开荒绝胜田横岛，易世相传尚不臣。荒远羁栖幸弗诛，敢通叛逆约齐驱。
漫劳蜗战争天下，先自鲸吞夺海隅。三载相持谁得利，两雄交构待全输。
彼苍藉手平南纪，旷古新增一统图。昔年亡将济时才，仰仗威灵涉险来。
地转海咸生淡水，天回风飓起奔雷。官军血战沧波沸，逆虏魂销劫火灰。
澳屿全收三十六，受降澎岛戟门开。重修文甲喜初成，到处逢人说姓名。
幸遇今朝崧降日，跻堂寿酒各称觥。青年文艺冠群英，桂籍标题第一名。
简命特膺登仕版，清勤与慎竭丹诚。移风易俗重明伦，德泽如膏信似春。
转瞬行年知与化，甘棠垂荫咏深仁。耆英胜会庆休祥，共祝三多介寿觞。
帝德天休同眷顾，年年歌咏九如章。轩然霞举欲投簪，爱子爱民一片心。
九老丰标堪济美，优游杖履抚昭琴。天生间世一耆儒，夙擅声名冠斗枢。
芃黍欣膏霖雨降，甘棠喜见惠风敷。歌传淡北蚕成织，化被瀛东鳄听驱。
此日霓裳同庆祝，敢将巴韵厕吹竽。赏徧花丛爱老梅，贤祠左右手新栽。
写真旧有广平赋，入妙谁如和靖才。风送清香迷瀚海，月移孤影度澄台。
应知雨露春来厚，独向元正傲雪开。雕甍画栋凤骞腾，遥盼神霄最上层。
台斗经天由北转，彩云捧日自东升。参差烟户环璇闼，绣错山河引玉绳。
今夕奎光何四映，海陬文运卜方兴。大德如公夙慎修，遥知岁寿享千秋。
时周甲子心仍壮，宰在方隅政自优。星映华堂比晋祝，天开海屋又添筹。
要思群进长生曲，五载甘棠惠爱流。偶整轻装出水涯，邅回白道绕山家。
二十五声随漏滴，底须侵晓候鸡鸣。瑿玉元珠遍体缁，扬鬐奋鬣满天池。
须知沪箔横施处，要在葭灰未动时。日映波光添绣线，鳞翻浪影簇乌旗。
江鲻味薄河鲻小，争比炎方海错奇。孤城独上俯瀛洲，极目苍茫一望收。
落日半痕天共白，晚潮千顷月同流。沧溟隐入蛟龙窟，岛屿寒生海市楼。
波浪不扬征战息，舳舻闲作钓鱼舟。车行十里见冈山，山接云连万仞间。
高阜野花红灼灼，平畴春水绿闲闲。雄分壁垒龟蛇合，势奠波涛竹木环。
声教渐随新位置，一犁膏雨润沙湾。雨露咸沾德泽深，栽培桃李有甘霖。
弧星彩耀重阳后，拜祝添筹福海临。仰慕弦歌德可钦，殷殷乐育振儒林。
甘棠载咏兴南国，记取冰壶一片心。寤寐维思一曲琴，熏风拟再入新吟。
衣冠旧族推嵩洛，五载淡江水最深。翩彼飞鴞集泮林，八千椿算翠森森。
碧汉无尘一色秋，疏星片月淡云收。霜沾桂树寒香满，露滴桐梢瘦影幽。
几曲微吟依海岸，半空清响起江楼。谁家玉笛横吹里，却把关山惹客愁。
鹿耳门前几溯洄，月眉湾作避风台。舟师不畏东流急，唤得小船载酒来。
碧流春色海天宽，岛屿苍茫雨后看。半棹斜翻云影碎，片帆遥送浪花残。
沙浮曲岸渔人宅，树隐孤村战将坛。曾是昔年歌舞地，寒城寂寂暮烟寒。
翠竹斜榕小径通，招提旧日馆娃宫。昙花冷对妆楼月，贝叶寒生舞殿风。
野色苍茫留院落，溪烟黯淡到帘栊。寻春莫问欢娱事，霸业兴亡总是空。
野竹迷离翠作垣，微茫山色古云门。烟侵晚岫通幽径，水隔寒堤接远村。
曲槛留阴闲睡鹿，疏星倚月冷啼猿。昔年曾得游中趣，依旧湖光潋滟存。
鹿耳鲲身翠屿连，云光海色雨晴天。江帆晓渡波间影，市宅寒炊竹外烟。
山似画屏时染黛，水如冰镜日磨鲜。凭高得趣闲瞻眺，万里乡关一望悬。
满山春树凤毛张，石润岚寒接大荒。翠竹低横三社远，黄沙倒接一溪长。
猿啼雨外空云岫，鹭宿烟中静野塘。画意谁知从此得，可堪登眺暂相将。
遥遥行李向溪东，待渡埤头一径通。邸舍人歌春树外，征车牛逐暮云中。
沙连淡水村村竹，路近新园处处菘。桥畔酒家帘影动，怜他少妇倚微风。
十里荒荆路欲迷，停车小住傍岩栖。山当傀儡烟常冷，地接琉球月更低。
蛮曲偏惊春夜里，渔灯散点海涯西。行人到此浑无寐，梦断诗成听野鸡。
渔人几处学吹箫，海色苍苍弄晚潮。一片山间明月上，满堤寒影渡横桥。
翠屿孤悬在水隈，青葱疑是小蓬莱。云连远影岚光动，日映高峰海色开。
恍惚鳌游千尺水，苍茫浪激数声雷。信知南极瀛壖地，物产犹传鹦鹉杯。
独立龟峰最上头，倚风舒啸与谁俦。崖中曲岫苔痕破，岛外长空浪影浮。
石冷云归山色暮，霜寒树老海天秋。清猿洞口声声叫，也学登高伴客游。
扳萝直上石屏巅，四望凌虚意渺然。俯瞰群山培塿细，遥临万树郁葱连。
溪痕涧壑青芜地，彩色云霞碧落天。极目沧溟东碇外，烟波数点贾人船。
小种花开地不偏，生来枝叶本嫣然。半痕奇艳添微粉，几瓣新红染翠钿。
色映疏帘欺睡后，香飘野砌到尊前。莫嫌寂寞山村里，却有亭亭物外仙。
烟笼竹树接沙洲，夕照横波海气浮。樵子唱回云影路，戍人吹动角声秋。
僧归废寺钟尚寂，燕喜澄潭水不流。触目郊原多景象，迷离草屋起重楼。
买隐山村迹已深，轩车过客莫相寻。清泉白石通幽趣，野鹤溪鸥达素心。
看罢晴云峰有色，钓余寒月水成阴。许由原有高风在，未辍箕山得意吟。
羽叟先生不窳居，超然物外葛天初。青山雨度双花坞，绿野烟消一草庐。
醉倚壶觞闲岁月，吟依几席乐琴书。竹桥秋水相逢处，洗涤烦襟兴有余。
和风拂拂满春堧，极目洪涛接远天。海外文传苏玉局，公余词媲柳屯田。
心悬朗鉴从衡准，珠瑂璇源任折还。共识君才原十倍，典型矜式藉高贤。
瀛海搜奇万象妍，此行正值艳阳天。襟期淡似鸥盟浃，气谊亲如雁序联。
以德绥番留硕画，惟宽化吏示蒲鞭。相看愧我非彭泽，镜里新霜老少年。
高城极目势苍茫，向晚归人一苇航。月净波光浮远白，霞衔帆影带昏黄。
参差楼阁迷云树，掩映渔灯上女墙。市井只今夸极盛，可知济渡赖津梁。
高挂丝纶新月钩，沙汀隐现泊渔舟。烟笼小艇连樯语，风起孤篷一叶秋。
倒映水光星错落，斜联萤火影沈浮。银灯合向银河泻，绝似吴江古渡头。
疏影萧萧万籁平，江亭忽听怒涛鸣。乍疑檐角风敲玉，顿觉丛中浪拍城。
岛屿波洄凭竹报，篔簹声寂待潮生。远臣仰沐澄清久，跨海鲸鲵静不惊。
烟波缥渺水漫漫，高阁登临面面寒。收拾昆仑千派合，划开江汉四围宽。
尘氛不向垄灵发，寰宇全归掌握看。凭眺顿教心地远，拟将浩瀚写毫端。
南极星辉酒一觥，华封进祝拜双旌。堂阴树荫春长茂，菊水觞飞味亦清。
德邵自宜多福禄，品高原媲会耆英。他年丹诏闻风起，瓯卜还应属老成。
海峤长悬圣主心，沟涂经画戒相侵。含哺民近无怀氏，敷泽仁同解愠琴。
履亩新塍勤劝相，支机旧石费追寻。重来不为开卭筰，要使飞鴞集好音。
天险悠悠海上山，东南半壁倚台湾。敬宣帝泽安群岛，愧乏边才控百蛮。
瘴雾扫开新气宇，风沙吹改旧容颜。敢辞远迹烟波外，博望曾经万里还。
春台广厦衔虚署，校艺监军职滥分。无力椎牛频飨士，有时倒屣细论文。
平生拙处劳难补，异域愁来酒易醺。筋力未衰官兴浅，函关西隔万重云。
有怀须学蔺相如，每遇廉颇独让车。晚圃晴霞秋习射，半窗苦竹午临书。
群公望隔三山杳，圣主明周万里余。素志漫言伸未得，忘机直欲混樵渔。
三秋闻见总萧骚，日夜飞涛不断号。旧集闾阎皆斥卤，新开原野半蓬蒿。
空山那得珠崖贝，伏莽休悬渤海刀。应识乘轺难塞责，愿纾南顾圣躬劳。
尺檄如传空谷声，阻风经月少人行。关山已历三千里，樯橹犹迟十一更。
地暖腊残无雪到，忧深鬓里任霜横。眼穿何处天边雁，京雒难忘故旧情。
幅布无裙供社饷，只鸡让食抵商钱。文身纔起疮痍色，赤手谁将垢敝湔。
为语绾符衔命吏，远人新附倍堪怜。索居寂寂近瓜期，报道清班拟暂移。
高适岂堪常侍后，班超惟有玉关思。封侯夫婿何须侮，学步儿曹大更痴。
自笑浮名终日累，海滨漫守使君碑。谁言习俗乱丝同，揽辔澄清乏寸功。
拊辑尚惭屏翰寄，更番何日戍楼空。拟携片石安归棹，聊订新编当采风。
此去中原询异事，仙桃长对佛桑红。天外今知乐事偏，茅斋洒扫驻三年。
连林兰木飘金粟，出屋蕉丛吐赤莲。棋局傍观无我相，醉乡渐入有仙缘。
蛮烟瘴雨何滋味，八尺风漪得稳眠。秋云向暮总阴森，竹屋卑栖枳棘林。
风外叶鸣山鸟怪，雨中灯静寺钟沉。瘴烟作祟香先到，积水生寒夜渐深。
夫子由来岳降生，盛称官长是神明。四郊雨足亭征喜，五载冰心水比清。
菊逸芳流秋节晚，棠甘芾逐岁华荣。海东士女金思铸，万古千秋不朽名。
士中名吏学中贤，经济文章尽可传。昔日桂香标第一，今朝桃实庆三千。
赓诗人是金兰集，祝寿班同玉笋联。我也有心齐献颂，雕虫小技愧成篇。
海滨邹鲁久难闻，振起颓风赖使君。大道难行今复见，天教斯地与斯文。
斯文斯地异前时，学化端由治化施。文甲修成人益奋，争夸良吏是贤师。
良吏贤师尽识名，相逢但识我先生。群才雀跃忻华诞，同日霓裳一曲赓。
霓裳一曲庆玉徽，三多五福颂声归。天心应监人心祝，南极星偕北斗辉。
钟英洛下擅儒珍，筮仕东瀛几度春。抚字从公无小大，持衡守正广陶甄。
廉分杯酌清修志，明烱金悬远照神。耆寿允宜崇盛世，壬林嘏锡自天申。
墙阴蕉叶依然绿，垄畔桃花自在红。冬仲何殊春候暖，蛮娘嬉笑竹围东。
绝岛中华古未通，生来惟斗此身雄。独余一面狰狞外，人鸟楼台刺自工。
剉竹为椽扇缚筊，空擎梁上始编茅。落成合社欣相贺，席地壶浆笑语高。
俗易风移至治蒸，士民鼓舞颂冈陵。群然华祝三多愿，果尔门迎五福增。
宰邑忻歌蚕绩着，跻堂喜把兕觥称。六旬甲子来年足，百岁期颐瑞可征。
春秋椿算八千年，银烛金樽肆绮筵。自古天心钟睌节，洛阳杖履亦神仙。
水清不受半尘侵，大雅扶轮振士林。卅载甘棠夸苃憩，淡江桃李又成阴。
南极生光映德辉，我公应运享遐龄。算年适合蓍龟数，鉴貌还如松鹤形。
会可香山追老白，图堪耆社入丹青。萸觞好作尧觞祝，菊酒堪为寿酒馨。
屈指明秋周甲子，承颜晚岁喜男丁。斯文有幸斯人在，长使我侪奉典型。
生佛万家绣佛忙，兴思孔迩颂如冈。南山媚献千秋瑞，北淡民蒙八政良。
飞鹤觞传文甲社，刻鸠杖遍紫陵乡。耆英天与开佳会，喜愿多膺寿永康。
细雨廉纤步湿堤，招携胜侣入梵西。碍林碧障千竿竹，遶剎清流一曲溪。
卅年政迹普和祥，医世方原寿世方。拟买新丝争绣佛，遥吹古笛正飞觞。
凤山翘切双鳬远，蟒甲群歌五马良。今日胶庠齐拜祝，使君家本在河阳。
勋名当代有谁伦，宦迹闽南亦秉钧。家世簪缨看鹊起，堪夸岳降复生申。
饱学诗书羡五车，当年月殿挺才华。洛阳自古称多士，谁占文章第一家。
寿禄兼名德厚哉，明春博士遥征来。恩波海甸皆康阜，愿上南山酒一杯。
孝经叠锡课孩提，口诵心维化自齐。又值满庭桃李树，几时开向凤城西。
冷月横斜吊子规，当年黄幄尔徒为。梁尘尚逐梵音起，幡影犹疑舞袖垂。
风雨有时闻响屧，草花何用长胭脂。是空是色浑闲事，只合登临不合悲。
海峤欣逢报政年，愧无异绩纪瑶编。灯残细阅琴堂卷，雨后勤观绿野田。
八社莺声迟驿使，半屏日色促行鞭。临歧依恋无他祝，大有频歌入舜弦。
天河洗甲纪功年，崧岳生申克靖边。通籍鸿声齐望岱，迁乔骏业快移川。
七鲲旧属重回首，五虎新麾又永肩。名教惟期传一脉，初心不负重书田。
锦帆开浪逐霞飞，绅庶争迎颂德威。皖豫叠经匡节钺，杭湖犹思驻旌旗。
民生多赖同甘苦，家计何心论瘠肥。感格真诚天眷久，近来福寿似公稀。
迂拙原非军旅才，衔恩扶病又登台。机宜赤崁曾亲授，报称丹忱未敢灰。
望冑三年群志洽，歌铙五月捷音来。近闻全海臻安定，岭上梅花祝嘏开。
大业喧传数省功，关心教育重文翁。挥戈扼要元戎合，射策逢时九月通。
桃李阴多依北极，芙蓉生不怨东风。海滨向化同邹鲁，逢吉康强食报丰。
襟怀潇洒坐高亭，远近峰岚展画屏。云谷无心争出岫，松根得地自生苓。
承欢桂子歌浓露，养志兰陔乐寿星。中外尊崇归潞国，圣朝未许隐山青。
四围修竹荫檀栾，廉外青山挂笏看。领识闲中风味别，头衔未碍是粗官。
金猊香袅麝烟凝，小榻横窗月半棱。花影撩人诗思动，矮笺新试短棨灯。
瓜皮艇子短篙撑，傍柳依花遶岸行。载看米家书画稿，春风一路听禽声。
溪南溪北草痕肥，山后山前布谷飞。叱犊一声烟雨细，杏花村里劝农归。
芙蓉小沼近东偏，出水亭亭态更妍。一幅西湖新画稿，中央只欠采莲船。
丛丛秋菊灿篱东，赏到黄昏兴未穷。夜静不知风露冷，满身花影月明中。
一夜秋风拂鬓华，萧然兴味似山家。幅巾短褐西窗下，黄叶煨炉自煮茶。
凭栏徙倚到斜曛，镇日消闲只看云。疏懒自安庸吏拙，不须摘发颂神君。
海岛由来是驾鳌，幽阿隐隐结蟠桃。风过竹树鸾笙远，云挂茅檐鹤驭高。
星聚一堂扶世运，文司百代萃仙曹。丹成九转千年事，此日闲游兴自豪。
天潢出帅扫搀枪，旗指东南拯火汤。胆裂么么谈笑靖，声闻山海鼓金香。
解悬闽浙仁功溥，享祀春秋德颂长。遗爱未忘逢善继，再来生佛裕前光。
不愁大网漏吞舟，只恐量沙效唱筹。百计疗饥终末策，三祈得雨释千忧。
田间喜色农夫面，沟曲欢声泽水流。原隰均沾勤树艺，伫观丰稔遍西畴。
长堤柳嚲覆江浔，一叶轻盈载绿阴。仿髴青来疑雨意，依稀影破荡波金。
扣舷自唱无聊曲，解缆谁知不系心。且与沙鸥随上下，横吹短笛起龙吟。
危峦突兀倚孤城，万里空蒙一望青。目送飞霞回鹭水，手挥夕照落凫汀。
褰衣穿径几层幽，得句闲吟兴转悠。拟欲问天看浴日，如何春暮不深秋。
庭内荆花次第荣，品题吾独爱其清。似嫌时辈贪朱紫，留取素心与弟兄。
香不因人风作介，影谁为侣月堪盟。田家遗事今如昨，芳韵刚传万古情。
数竿和月碎摇金，霜净烟梢碧玉森。我爱此君缘底事，清风高节总虚心。
森森古木拂云门，怪石嵯峨湿藓痕。正喜郊原沾霢霂，欣看流水到花村。
烟滋雨濯浅深红，石畔夭夭一雨丛。海国芳菲春不管，碧桃花嫁鲤鱼风。
人日初临鹿岛东，五更钟后雨蒙蒙。乍闻点滴随朝霭，渐觉霏微逐晓风。
庭院香生梅馥馥，田畴青润麦芃芃。从兹蓑笠勤耕作，会见西成岁屡丰。
育成母氏一春忙，出谷新雏带嫩黄。乍作飞飞还护羽，学歌呖呖尚羞簧。
金梭萦絮穿犹涩，绣户惊寒梦欲长。试啭好音迁御苑，万年枝上沐恩光。
东瀛寥阔月来迟，伫待清光漾水涯。台上乍开三寸镜，窗前初画一弯眉。
鸿惊曲木云深处，鱼避沈钩浪暖时。应是婵娟深自晦，岂教玉斧镇相窥。
雅集澄台最上头，小春忽睹万枝秋。满丛佳色含朱槛，盈把繁英计酒筹。
香满更宜邀客赏，露浓不用替花愁。饮中剩有陶家味，争忍樽前早罢休。
论天学士自渊流，才品分明是少游。宪署延宾居上榻，澄台草檄借前筹。
新词残月垂杨岸，雅度春风杜若洲。我赏烟光饶有兴，何妨促席会南楼。
少年只爱繁华好，晚节方知冷淡香。数朵携归三径里，孤松相伴傲寒霜。
性癖生成那得移，而今还是旧心期。忌医十载人夸健，止酒三天自笑奇。
欲寄相思凭尺素，未能免俗事毛锥。深惭何以酬明圣，万里徒赢两鬓丝。
南省追随共一秋，东溟相聚又同舟。怪君已在天池上，更欲乘槎何处游。
海国茫茫水拍天，灵槎安稳御风烟。君家惯犯支机石，好挽银河润野田。
小春天气薄寒轻，屋角犹闻蝘蜓鸣。纪载空传冬入蛰，眼看壁上竟横行。
信书毕竟不如无，目击身经事事殊。寄语挥毫吟咏客，再休依样画葫芦。
胜迹已传工部句，轻绡复睹曲江图。不知草圣生花笔，犹向娥眉一画无。
黑云四布风乍止，渴龙怒卷东瀛水。喷洒长空逞驰逐，鬼驭神鞭忙不起。
檐溜频倾作奔流，须臾直透衙斋里。满堂点滴沾衣裳，平阶倏尔深一咫。
共喜嘉泽济枯荄，那管春郊旱魃死。小阳春后北巡行，番女番童夹道迎。
非是细侯能致此，祇缘声教讫寰瀛。浓云苍雾白茫茫，一路花梢滴露香。
未信鸡笼真积雪，晓来先试北风凉。傀儡堆云连碧落，崦嵫衔日带寒烟。
微闻香气来糖廍，屡见青葱度蔗田。翠竹丛中村犬吠，白沙池上水牛眠。
三年海国巡民社，可是皇仁已遍宣。节逾大雪曾无雪，日暖风恬景物佳。
草际有时犹舞蝶，池边几处尚鸣蛙。牛椆小汛迎旌旆，虎尾深溪蹴浪花。
马上频频诫呵护，莫惊番社野人家。交加篱落豆苗肥，冉冉荞花浥露晞。
更见芳园香有异，盛开月桂间蔷薇。路近蛮村落照红，纷纷番妇迓青骢。
绿衣黄里裙衫艳，头上鸡翎扬晚风。不是吴歈与越吟，歌喉清响叶鸣金。
分明绝塞闻番曲，何必琵琶马上音。大块今朝意若何，一时噫气欠调和。
惊沙白昼迷红日，骇浪沧溟战碧波。老木倚云舒远籁，寒禽息翼罢清歌。
黄昏驻节风初定，依旧青山映素娥。没踝银沙步履艰，崎岖冈岭路回环。
楚人尚鬼习相仍，高会盂兰放佛灯。释氏金莲三十里，石家银烛百千层。
独醒难挽浮靡俗，空色浑疑清净僧。最怪庄严成劫夺，肉山还有酒如渑。
茅檐北向拜丹枫，香案炉烟篆晓风。礼毕凭高一瞻仰，帝都遥在五云中。
裘带翩翩羽檄时，风流儒将大名垂。残碑犹是寻常事，仇敌倾心是我师。
畿南一早抵冬深，共仰焦劳圣主心。可幸齐东沿路雪，就中沾足是蒙阴。
陇麦蕃滋细雨中，尘沙贴地任东风。马蹄纔踏江南路，风景烟光便不同。
连朝不断雨丝丝，云锁前村老树枝。水浸征衣身易冷，泥深古道马难驰。
江南已慰三农望，山左应无一路饥。但愿居民歌大有，何妨行客暂迟迟。
河流屈曲抱清湾，徙倚船窗望碧山。塔在暮烟残照里，人居修竹茂林间。
沿堤绿柳开娇眼，夹岸红梅破醉颜。荡桨吴歈歌断续，枝头相答鸟间关。
香烬灯昏净几边，拥衾幽客正安眠。惊回一枕篷窗梦，暮夜风涛乱打船。
漏天自腊抵新正，傍岸田园碧水平。官长祇嫌行路滑，不来天竺一祈晴。
山隈系缆柳边堤，深谷长江路不齐。仙子呼龙种瑶草，英雄照鬼试灵犀。
中流鼓浪鲨鱼跃，老柏流云野鹤栖。一片红梅迷望眼，恍疑舟入武陵溪。
拍天触石怒涛鸣，悬瀑奔流万壑声。好借一帆风信急，画船飞过富阳城。
塘汛闻鸡促晓行，一江风雨片帆轻。先生莫笑匆匆色，不是区区为显荣。
入春终日雨随风，一路江南抵浙东。两岸乍添三丈水，田畴多半浪花中。
美质天然着绿衣，来从吕宋见应稀。啄余丹嘴慵无语，锁向金笼困不飞。
中立羞随凡鸟列，倒垂却与众生违。细推物理诚难解，欲起张华问化机。
无鳞隐见绿苔斑，额上双眸月两环。掉尾居然行地上，潜身不肯入波间。
烹来羹脍争夸美，捕向淤泥未觉艰。海外虫鱼皆有异，他年归去纪南蛮。
浓云靉靆雾弥漫，顷刻排青失远峦。雨挟龙涎风势恶，波惊鱼沫水声寒。
蕉从滴沥檐前听，山待晴明阁外看。投笔诗成愁对酒，故人归去与谁欢。
缟衣元袂下青田，岁暮何来落海堧。饮啄耻争鸡鹜粒，栖迟好伴凤鸾鶱。
腰缠万贯知无分，口吐双珠或有缘。尘世沧桑容易换，与卿相对语尧年。
离褷倦羽犹思舞，激楚哀鸣尚伴吟。莫谓气清邪不入，应缘骨瘦瘴相侵。
寒宵独向苍苔立，谁识凌霄一片心。天风浩浩波茫茫，余皇晓发趋扶桑。
摐金伐鼓辞鹭岛，欻如鵾翼凌霄翔。水天一碧渺无际，振衣四顾心彷徨。
管窥蠡测笑鄙陋，纵目不觉嗟望洋。冯夷镇静飞廉藏，鼋鼍偃伏虹垂梁。
之舟一往不可返，鷁首簸荡随低昂。遥从稊米辨岩谷，涉险默默邀神光。
澎湖列岛五十五，田田莲叶花中央。形胜居然控台厦，天设锁钥资岩疆。
探丸客作逋逃乡，负嵎亦复骄夜郎。鳄剸犀截散乌合，天戈一指消欃枪。
洪纤悉约涵万派，台飓永息波不扬。查乘贯月一苇航，十洲三岛恣徜徉。
屼峍龙门峙紫瀛，源探星宿记兹名。虽殊竹箭奔流驶，恰有桃花锦浪生。
触石宛同翔素鹭，凌风直欲驾长鲸。潜鳞岁岁乘时化，祇待春雷启蛰声。
虚受自然容万派，曜灵终古浴双丸。鱼龙出没蛟宫近，欲取珊瑚作钓竿。
匡庐五老望中分，海上炉峰近始闻。岫连博山排错落，雾潆沈水爇氤氲。
天留胜境供清眺，赋有佳题愧藻文。回意书窗寥寂夜，细然石叶挹余芬。
珠躔联络近文昌，华盖天垂作作芒。波静影常沈璧彩，地灵名恰应奎匡。
人文蔚起夸翘楚，象纬分明视焕章。他日奏言烦太史，瀛涯重见聚星堂。
罨屿潮痕上短篷，晚收笭箵泊菰丛。弥漫春水连天碧，次第渔灯隔岸红。
世虑尽捐云树外，人家都住画图中。菱塘柳陌吾庐在，归去还思理钓筒。
叠巘层峦藓径深，风传樵唱出霜林。丁丁伐木声相应，戞戞敲枰响共沈。
叶坠湿沾双屐雨，岩高影落半溪阴。负薪力学今谁继，余韵流风尚可寻。
黛染西山雨乍晴，遥天一抹晚霞横。澄鲜色胜铺文绮，缥缈标疑建赤城。
野鹜点残随断续，沙鸥界破觉分明。斒斓光射丹崖上，好倩关荆浣笔成。
一轮西坠荡空蒙，波浴山衔望未穷。远渚乍分初月白，遥天低映晚霞红。
数家渔网苹洲外，十幅蒲帆翠霭中。最爱夕阳归牧句，霏霏薄雾起寒丛。
缕就金丝簇额边，裁成玉版挂腰前。当年杂入庄周梦，栩栩蘧蘧正杳然。
秋斋卧病谢朋徒，攲枕狂吟且自娱。绝窟西来声不断，可知歌答有天吴。
一方擘画括全台，叙述何徒擅史才。添邑添兵关至计，他年筹海此胚胎。
发凡起例倍精严，谢郑同心两美兼。谁敢挥毫相点窜，画蛇应笑足轻添。
韩赵吴杨并隽才，一时职志让文开。鹭洲草罢瀛堧咏，已恨无人继福台。
旧迹空余大井头，败篷断缆可曾留。沧桑变幻真弹指，徒步同登赤嵌楼。
故宫萧瑟土花斑，海外当年转徙艰。宝玦珊瑚无觅处，天人眉宇落民间。
魁斗山头吊五妃，郑娘芳冢是耶非。年年琅峤清明节，无数东来白雁飞。
卑南觅与水沙连，更有波澜万顷田。好续梁家詹事疏，一戈一甲乐尧年。
一甲征租近一车，赋浮那得复言加。多田翁比无田苦，怕见当门虎老爹。
有田翻得免催科，纳赋人无半亩禾。凫雁秋粮自狼籍，南山乌堕北山罗。
负郭曾无一顷田，儿孙犹纳赋租钱。飞来何计还飞去，李代桃僵不记年。
通泉谁把堰渠开，旱魃如焚总可哀。百面麻旗千面鼓，五街簇簇戴青来。
居然不绩市婆娑，华丽犹将竞绮罗。大甲溪头机轧轧，至今妇苦有人歌。
一碗糊涂粥共尝，地瓜土豆且充肠。萍飘幸到神仙府，始识人间有稻粱。
真教澎女作台牛，百里饥驱不自由。三十六村归未得，望乡齐上赤嵌楼。
蜀糖利市胜闽糖，出峡长年价倍偿。挽粟更教资鬼国，三杯谁觅海东粮。
浩浩飞台竞卷沙，秋棚何处觅新瓜。乌鱼岁晚无消息，累得盐官仰屋嗟。
亭户盐筹滞未行，牢盆在手绌经营。涓涓莫塞卮中漏，徒析秋毫利不盈。
鹿耳门前礁石多，张帆尚未出沧波。赊来水利重添载，一夜漂流付孟婆。
戈船如雾集沧湄，破浪乘风是几时。无数估帆愁海暴，千金枉聘碧眸夷。
暮年曾未赋添丁，乞得男青复女青。底事森森阶下玉，也随蜾蠃负螟蛉。
晨馐夕膳可能谋，罔极恩从死后酬。未必重泉真一饱，筵前争进九猪头。
争将寸草报春晖，海上啼乌作队飞。慷慨更无人赠麦，翻凭百衲共成衣。
构屋空糜十万钱，化为灰烬亦堪怜。飘流多少加鴒仔，何处栖身觅一廛。
山邱零落黯然归，薤上方嗟露易晞。歌哭骤惊声错杂，红裙翠袖映麻衣。
送终争欲饰奇珍，不智谁料启不仁。君看汉朝陵墓古，竟教玉碗落烽尘。
箕中悬笔倩人扶，潦草依然鬼画符。道是长生真有药，九泉犹未觉迷途。
夜合花开香满庭，鸳鸯待阙社犹停。怪来百两盈门日，三五微芒见小星。
张盖途行礼自持，文公巾帽意犹遗。一开一阖寻常事，不觉民风已暗移。
爱恋曾无出里闾，同行更喜赋同车。手牵何事轻相放，黑齿雕题恐不如。
厚奁不惜橐金销，盼到堂前亚亚腰。犹藉鸡豚相馈遗，尽情只博大家烧。
烟草槟榔遍几家，金钱不惜掷泥沙。夕阳门巷香风送，拣得一篮鹰爪花。
火树千丛映绛霄，年年菜市闹花朝。路旁掩泣谁家子，失却鬟边翠玉翘。
清明时节雨初晞，楮陌纷纷化蝶飞。刚是重关斜照后，云鬟无数插青归。
黑齿偏云助艳姿，瓠犀应废国风诗。俗情颠倒君休笑，梨茇登盘厌荔支。
竞送王爷上海坡，乌油小轿水边多。短幨三尺风吹起，斜日分明露翠蛾。
何必明珠十斛偿，一家八口托檀郎。唐山纵有西归日，不肯双飞过墨洋。
鸨儿原不及娘儿，聘结槟榔喜未迟。分得后生查亩仔，白头无复嫁尪时。
誓海盟山意正长，缠头百万亦寻常。三家村里盲儿鼓，犹唱当年黄锦娘。
撮合偏饶秘术多，莲花座下簇青娥。不图色相全空后，犹舍慈航渡爱河。
婢作夫人固有时，江沱江泛亦何辞。独怜赤脚厨头走，垂白无因着履綦。
可怜十曲已歔欷，再到堂前笔寓讥。辛苦吴航柯博士，载将怨女满船归。
睥睨东边列屋居，冶游只费杖头储。那知切里征村外，别有催科到女闾。
筠篮隐约盖微遮，月影朦胧路几叉。恰似纸钱送猫鬼，背人偷挂路旁花。
草鸡长耳乱经年，饲鸭狂徒更可怜。君看纷纷群蚁斗，槐安一郡已骚然。
同是萍浮傍海滨，此疆彼界辨何真。谁云百世雠当复，卖饼公羊始误人。
秋成争唱太平歌，谁识雈苻警转多。尾压未交田已做，却拋耒耜弄干戈。
草间狐兔每纵横，潜入崔嵬百雉城。夜半女墙斜月影，出关无事斅鸡鸣。
派饭曾无十日期，闯兄几辈似儿嬉。股头旗脚雄豪甚，釜底游鱼尚未知。
空把强弓毒矢施，藏山猛虎穴难窥。笑他北海孙宾石，复壁惟容一赵岐。
十六营兵饷已糜，更烦筹画到荒陲。千言侃侃飞书上，独有曹参不肯随。
曾门溪畔少行人，草地常愁劫夺频。何似春风香脚好，去来无恙总依神。
五虎长牙舞爪来，秋风避债竟无台。惊心昨夜西邻哭，掌上明珠去不回。
九抽敢把禁条违，飞去青蚨忽自归。寄语杜陵头白叟，可堪日日典春衣。
锻矛砺刃卫边垠，恰有三郊比鲁人。水债不收公饷亟，头家近日亦愁贫。
夜半鸣金起僻隅，弓刀环集满街衢。但教户户都联络，明月花村犬吠无。
蔡郭黄卢大姓分，豪强往往虐榆枌。那知拔戟能成队，五色旌旗照海濆。
檨仔林边径路分，中藏罗汉脚纷纷。寄言玉局休相笑，担粪年来亦不群。
骑轻从减历危途，化日终教照一隅。争按图经谭拓土，可能威惠似双梧。
依然朱邑祀桐乡，岁久方知惠泽长。八卦山前人似织，不关菊酒赛重阳。
少时了了大时差，游戏徒教误岁华。莫惜十年迟树木，飘零容易是唐花。
千金送女亦寻常，翠绕珠围各斗强。底事一经思教子，翻愁破费束修羊。
鸡皮三少总人妖，莫讶娄猪定宋朝。不惜金笼饲黄脰，秋风无数老来娇。
兴筑功同苏白堤，政成偕乐与群黎。玉箫金管归何处，阁阁荒蛙傍草泥。
虎须手捋自棼迷，那更围鱼一网提。布裤不辞都脱却，春风处处勃鸠啼。
赤嵌城里蹔徘徊，一局棋兵两阵开。莫更旁观学王质，烂柯容易得归来。
密密根连未肯疏，故应外御藉箖箊。大哥尾弟空联臂，持较同怀总不如。
灵根转眼化枯荄，毒火销磨百事乖。学得顾长康食蔗，漫云渐入境能佳。
舐罢余丹尚共争，淮南鸡犬可怜生。漫将上下床分别，如豆灯光数不清。
耗费饔飧百口粮，如山狼籍不堪偿。伤财翻被居财误，浪说红龟是吉祥。
公门折节竞趋风，牵引都凭一线通。辛苦为人装布袋，肯教妙手独空空。
鼠牙雀角各争强，空费条条诰诫详。解释两家无限恨，不如银盒捧槟榔。
解从经史觅传薪，自有文章动鬼神。梦里几曾分五色，年年乞笔向鲲身。
井边下石忍相残，得势谁知失势难。潮长潮消期倍速，几人着眼海门看。
鸡似鸾凰彘似山，梨园子弟演分班。怪来海外都随俗，声味全无佛亦艰。
劳身犹足博饔餐，岁暮无衣意亦宽。不怕饥寒宁怕死，自家断送入三棺。
怀中刺灭少遭逢，回首家山路万重。典尽征衫归未得，几人渌水傍芙蓉。
一席珍肴费数金，万钱日食更难禁。不如真率温公会，嘉话流传直到今。
杨仆楼船自列营，孙卢岛上尚纵横。薛文吉武威名在，如铁依然旧土城。
挂籍牙门意气盈，衅争往往启编氓。沈几谁似黄都阃，一语从容遏乱萌。
分疆画界立公厅，盘踞居然犄角形。传首已教心胆落，古来兵法本兼刑。
戎马书生气浩然，军中草檄笔如椽。功成不复论封赏，大海归来月满船。
一岛能伸气浩然，铺扬盛烈亦微权。覆盆冤诉何从达，金镜曈曈照海堧。
忠毅勋猷勒鼎钟，王邱英勇继前踪。手歼狂寇鲸波里，不愧天朝五等封。
柯亭德教孰能如，遗墨犹黏四壁虚。东里西华憔悴甚，几人渡海吊幽居。
一死都缘抚字劳，不徒冰雪励清操。鸡笼山下舆人在，歌罢前曹复后曹。
杀贼书生勇独饶，一门义烈薄云霄。未妨冷吃阑干菜，热血千年自不消。
谁兴水利济瀛东，旱潦应资蓄泄功。溉遍陂田三万亩，至今遗圳说曹公。
鸿荒凿破海天空，慷慨当年赋大东。无数明珠遭按剑，怜才倍忆捞虾翁。
养晦衡门亦自清，闾阎疾苦不关情。独怜头白归田叟，问俗犹闻太息声。
迎年饯腊事休论，爆竹声中欲断魂。争得城西黄太学，一囊夜半忽敲门。
黄家亭馆傍城隅，一瓣香烧仰楷模。遂使陆机怀祖德，拜坟当日有遗图。
覆雨翻云事可欷，巨卿白马已称稀。君看札佐张巡检，朽骨犹能万里归。
交口争闻詈蠹胥，铮铮也有铁相如。一编抵得传家宝，我亦低头守拙居。
纷纷番割总殃民，谁似吴郞泽及人。拚却头颅飞不返，社寮俎豆自千春。
辛苦耕渔朝暮偕，饥来薯米爨牛柴。煌煌六十年中纪，贞节如林聚一涯。
阐幽郡伯有传文，吴女沉寃得上闻。我向昭忠祠外过，披榛空访守娘坟。
贞烈陈黄报所天，捐躯无愧五妃贤。匆匆六甲光彤史，况沐皇风二百年。
四年炎海寄微官，虚吃天朝苜蓿餐。留得秦中新乐府，议婚伤宅总忧叹。
嗟虎抟噬本无时，投肉不足疗虎饥。居之城市非虎宜，虎岂低首甘羁縻。
天外波涛何限阔，眼中城郭自然图。评诗有料山奚管，待客无僧酒作徒。
六载垂衣奠九环，梯航闽峤达燕山。周官职贡惟中土，王会披图列百蛮。
鲸海何年归凤历，鲛人此日识龙颜。炎洲万里凭风信，不似珠崖困往还。
梵宫偏得占名山，屼作蛮州第一观。涧引远泉穿竹响，鹤期朝磬候僧餐。
夜深佛火摇鲛室，雨里槟榔缀法坛。不是许珣多爱寺，须知司马是闲官。
岂是鲛人洒泪流，悬空点点爱轻浮。百千珠散还成琲，十二帘开不上钩。
无力扬风牵屋角，有情张目晒楼头。试看密缀玲珑景，一网原从雨后收。
四野茫茫望欲迷，一峰屭贔与云齐。斗牛三尺龙光照，桃橘千年鹤爪栖。
白雨来时沧水阔，青山尽处夕阳低。却嫌蓬岛无涯畔，几度虹桥跨作梯。
窈窕迷丛半亩宫，前阿名胜不相同。但看嘉树烟霞里，何必平泉水石中。
香泛池边浮藻净，尘摇座上障尘空。溪山指点分清供，莲社未须问远公。
大冈山畔小冈连，翠色苍茫欲接天。石洞云关闲去鸟，丹枫乌桕半残烟。
染成玛瑙花疑剩，削出芙蓉水欲然。揽胜游人临绝顶，几回摇曳为谁牵。
曳杖携朋度港西，参差陌路几番迷。白云满地苍苔湿，流水一湾漠野齐。
错落村庄狺吠犬，萧疏竹树叫山鸡。虎溪三笑疑非我，兴尽归来夕照低。
泮水天然十亩塘，亭亭菡萏映宫墙。月明花下香初袅，雨落潭空藕正长。
绿叶醉风惊鸟梦，澄波坠粉漾鱼忙。幽芳一点无尘到，况是月明夜气凉。
飞还倦鸟翠烟迷，曲径荒芜草拂堤。微绿动时翻蝶舞，静林幽处住鸦啼。
衣迎落叶秋风冷，洞锁斜阳夕照低。挥麈话僧闲白鹤，依依影映碧云栖。
英风直欲抗眉须，巾帼流中烈丈夫。五月香奁调玉瑟，三年苫次冷冰壶。
深宵寂寂悲寒蚓，荒冢凄凄卧野狐。凭吊夜台双影里，可曾重结倡随乎。
高冈肖凤独巍然，景色偏宜春雨天。云暗丹岩迷翠黛，风翻绿叶带轻烟。
鸟吟前谷初晴树，松入寒潭落乳泉。布谷催人耕未了，乱风声度渭桥边。
山下流泉冷沁冰，渫荒开甃涌清澄。穴通海眼鱼龙沸，波溢田膏雨雾蒸。
茶鼎夜寒分石乳，药鑱春暖洗云层。空潭老叟知谁氏，疑有安禅说偈僧。
洞里神仙闻所闻，峰头奇怪路斜分。桃花满地飞红雨，橘树环崖涨白云。
饭熟青精炊石乳，溪流寒玉乱厖狺。何当天姥无情甚，祇隔红阑手自芸。
步入诸天莲社踪，剧怜罗汉岭千重。悬崖绝磴无飞鸟，乱竹空山尽晚蛩。
十八老峰看似鹫，万年青树矫于龙。罗门不与沙门净，花径谁拈欲笑容。
一片云帆泛海垠，空空总未了吾真。净波悟得如如相，逐浪惭为汲汲人。
苇渡几曾疑太幻，拈花未觉笑何因。弥陀老佛如相晤，为问方壶那个津。
嵯崚磊落映青螺，面面人看似普陀。洞口草深迷佛眼，峰前竹密护仙窝。
云行老树青鼯过，雪落长溪白鸟歌。菩萨低眉三岛外，如如空相奈云何。
桃源洞里神仙闱，绝峤浮空望欲微。乐奏笙篁青嶂翠，杯倾琼液紫霞飞。
耸身松杪星河近，控驭山头鹿猱归。洞口主人烦指点，若为茶灶若为矶。
天公遗下石棋盘，洞里神仙日月宽。十九路谁分黑界，几千年自带云寒。
剧怜人世纷争道，只换山中妙戏弹。干雹声闻同玉响，不知还许采樵看。
怪石嵯峨似马头，矶声嘶铁响清秋。莓苔深锁疑毛长，雾雨长蒸若汗流。
金勒午拋芳草径，玉鞭春落绿杨沟。曾驱西北风尘警，归卧沧沙玉岛洲。
小棹轻摇鹿耳隈，征人万里赋归来。潮依草岸痕初落，风度蒲帆影半开。
残日海门寒蚌蜃，隔江烟树起楼台。重重锁钥真天险，湠漫回澜亦壮哉。
半亩宫墙布席坛，烟光云影绕干阑。岩蒸云气晴能雨，树挟风声夏欲寒。
隐几亦山青未了，开窗满目界真宽。蹊间有客裴徊处，好把心茅仔细看。
苍翠层层画不如，主人枯坐小亭虚。绿阴旎旖微飙度，疏影横斜淡月初。
花似解人频揖客，鸟如知趣欲窥书。东风不管愁人倦，叶落阶前未扫除。
紫燕珊珊落故轩，讲堂听罢自翩翻。双飞未忍留仙去，栖僻还宜处士门。
秋客重来殷款款，主人惜未解言言。一生巧计输黄雀，饮啄官仓长子孙。
闲来寄傲倚窗南，墙外萧萧竹映蓝。雨滴犹闻悲帝子，风飘何用怨江潭。
杯倾蚁绿枝先醉，阅到蠹文影代缄。好与坡公心赏处，沉当菁翠是春三。
夏木森森覆碧廊，凉颸蝉沸度残阳。可怜痴子呼蝶梦，为少书声闹草堂。
顾影还疑悲痀偻，有怀欲诉笑螳螂。一枝聊得栖身处，络绎催人何太忙。
小筑衙斋傍水隈，鸣蛙阁阁恼人来。了无远近分双部，岂有官私噪几回。
蝌蚪生前疑事幻，蟾蜍月下闹声哀。世间如许不平事，群沸纷纷莫漫猜。
丹山突兀千仞跻，春雨微蒙望欲迷。别浦参差描远近，乱峰苍翠浑高低。
鸟吟岩谷初晴树，人话溪桥落影西。翘首极天仙岛外，缈缥飞处五云栖。
翠袖惊寒浑欲睡，红衣待晓倦轻舒。亭亭仙子凌烟渺，解语还看如不如。
海天奇巘郁崔嵬，鼍鼓逢逢何壮哉。疑是桃花初破浪，殷然地轴乍奔雷。
声嘘螺蚌寒孤岛，气荡蛟龙映雪堆。悟得化机无滞处，乘除消息漫相猜。
冈峦盘曲乱峰堆，翠色青苍望几回。药圃橘红谁试啖，仙园桃熟客偷来。
花传那子何曾见，种别风流异样开。欲问偓佺携手处，数声樵唱水云隈。
瞥见山光展翠屏，熹微岚气傍昏冥。参差掩映松杉色，点缀糊模鸟兽形。
影落闲云仙髻渺，山回残照佛头青。何当半面绘图设，翘首无由问五丁。
泬寥丹港渡声齐，极浦苍茫望欲迷。一苇凌空寒浸月，片帆斜映浪平堤。
白云深处桃源路，绿树丛中花县西。岛上渔人归去晚，参差残影落峰低。
一泓澄澈隐沙洲，月色泠泠泛碧流。光浸潭空星斗阔，寒筛夜气荻芦秋。
步溪应有怀三笑，垂钓讼看落半钩。可是若耶清迥处，诗人添得思悠悠。
琉球孤岛屹天池，霞蔚华腾若木枝。蓬峤陆离辉贝阙，金波滟漾卷朱旗。
彩纹乍烘鸡屏舞，糺缦方浓鹤氅披。此去洪崖应有伴，朝餐五色换仙肌。
万丹港上白沙洲，一片湘波望欲浮。轻烟冉冉含朝旭，凫鸭寂寞卧丹邱。
波心落莫悬孤影，红光直射六鳌头。金枢银阙荡嘘吸，縿旒闪闪飘烰烰。
光怪直欲炫犀照，如车紫贝落星楼。空潭夜半一声笛，惊落梧桐几叶秋。
天公唤归弄海童，云幕四卷何玲珑。藏舟浮梁跨绝壑，隐见似与天河通。
虹桥望断无消息，钓鱼归去月波空。月明夜半吹笙罢，人在蓬莱第一宫。
左旋右抱如画图，寒树依微映闉闍。鲲身晚照清如洗，风远飞帆细欲无。
嘘气微号鼓鬐鬣，远控万里城之隅。熬素螺壳散成雪，点缀骊龙累累珠。
有时鲲怒走沙石，羊角扶摇搏鹏翮。喧豗嘘烟红珊擎，比目鲽翻银涛白。
下有蜃蚌争变化，喷沬腾掀几千尺。斯须浪静氛气收，空中隐现十二楼。
云水青冥浮七岛，三壼萦带净于秋。阴火荧荧海人市，逐蜻尚有拟来游。
古坞闲花明灭树，独茧欲下月鳌钩。挠歌唱罢人何处，残霞空锁数峰头。
蓬莱宫前合欢树，碧叶金衣凌霄坞。朝餐五色文彩霞，露浥金茎广寒府。
六月珠颗红离离，樵者入山持雷斧。仙室窅然幽以深，小苑丛丛石洞古。
洞门白犬笑人来，碧落峰前鸡鸣五。抱犊壁间列素书，欲稽叔夜辨峋嵝。
羽衣高人玉炼颜，手把珊瑚拂云麈。赠我金瓣珠盘红，晏婴并食不欲剖。
千头木奴不记年，逾淮而北枳为乳。金骨仙骑红尾凤，乘空回首笙箫弄。
山风缥缈剪霞绡，孤鹤咬咬寒泪冻。雾盖狂尘亿兆家，世人犹作牵情梦。
承平盗贼倡乱离，黄巾黑头角笳吹。么么伏莽妖氛集，天纲倏忽叹陵夷。
伏波将军将才裔，冲车无城坚守陴。惨惨烟尘蔽天日，征鼙震动闪霓旗。
青丝骆马黄金勒，宝剑错镂誓出师。留兵五百嚣且击，将军一怒犹孤支。
杀身成仁后犹昔，壮哉真不负心赤。弹丸五日固其垒，枭獍乌合丧魂魄。
元戎率师檄启行，前驱策辔列棨戟。昨日弯弓连白羽，恨不擒王批贼额。
搴旗陷阵身如飞，轻入其锋忽遭厄。楛矢尽兮胶弦绝，断缨刺胸良可惜。
卓哉二公若同揆，疾风劲节厉松柏。丈夫慷慨赴疆场，狼角悲号走沙碛。
手提三尺鏖野驰，奋不顾身尸裹革。群丑烙死何能为，忠魂叱吒惊鸱吓。
千载犹钦二守臣，气如长虹烛天白。万顷波光漾碧空，满湖月色莹青铜。
渔歌忽起沧浪外，人在画桥一叶中。晓霞绚彩覆东洲，海曲人家逐岸流。
烟水几湾帆片片，浮沉波影五花虬。东流迤逶好逍遥，苍绿参差佳致饶。
极目沧溟天际表，四时野色水中描。截竹编成不系舟，东涯天际水云悠。
眼前悟得维摩法，苇渡何劳世外求。湖边春水碧于苔，为听泠泠溪畔来。
不耐颠风阻人兴，渔舟欲上又推开。那堪回首落曛西，岛树烟寒暮色低。
分明听得吹长笛，祇隔峰前白水栖。海滨清洗碧天空，地近扶桑东复东。
金镜曜辉云气散，茅檐先被一轮红。漠漠湖东气倍凉，平芜春浸碧沙长。
前村落尽乌桕叶，无数人家在夕阳。景曜当空日未晡，无端雷雨暗东湖。
谁将一片晴江色，写作潇湘烟雨图。岸边修竹欲干霄，无限波痕漾碧绡。
茅屋夜深天似水，白芦尚有话溪桥。奚须方外忆蓬瀛，一片湘波别样清。
风月主人闲便是，夜深枝上杜鹃声。津头苍绿锁烟霞，海曲停桡即是家。
此去瀛壶应有路，可曾邀我饭胡麻。影里浮虹望里赊，数行天半落飞驾。
何时乘得长风便，好向龙门泛一槎。溪东矫首白云层，花鸟偏迎旧日朋。
欲觅安期仙子宅，昨宵梦里记吾曾。小筑数椽近竹西，主人抱膝赋熏兮。
泠然欲御长风去，一笑何烦过虎溪。闲步空阶午渐移，碧梧枝上语黄鹂。
嗒然隐几瞢腾去，五老峰前话片时。寂寞窗棂昼影赊，凉颸初放雨天花。
鸦飞落日苍茫里，道是桃源处士家。蝶似爱吾频结梦，树长对我鲜知名。
忽然有客不衫履，尔我快谈话弟兄。昨夜东风夜雨凉，满山啼鸟自宫商。
松阴覆地苔华湿，坐对炉烟白日长。端然闭户一先生，着得新书觉未曾。
坐畏泥涂凭数卷，前身浑是个诗僧。架书披懒半颠倒，山径履稀任茑萝。
自问尘心销几许，开窗闲看白云过。避暑禅房近夕曛，老僧翻阅贝多文。
问他城郭山林事，手数轮珠默不闻。东风催我转胡床，坐落岚光午梦凉。
蝉老树深音响别，闲将心事对残阳。行到前峰竹翠间，吹箫石上不知还。
夜深暑退罗衣冷，自扣柴扉月满山。寄傲窗南物外情，可人花鸟笑相迎。
论文有弟应兼友，嗟莫闲愁太瘦生。想像清光月影寒，幽怀日窄带应宽。
弃襦未了书生债，背立闲庭漏已残。小院傍崖暑气融，披襟独自挹清风。
忽然坐睡瞢腾去，不觉残书落手中。廓西影泻月华残，城角玎玎漏滴阑。
碧渚漪涟逸兴豪，招招舟子落轻篙。一泓水涨鹭花白，半夜风微月岭高。
芦荻横空迷雪舫，鱼鲕戏唼湿青袍。我身不碍真如叶，对酒胡卢笑学陶。
廿载红颜誓栢舟，霜天皓月耀中洲。绘来环佩皆生气，死去纲常属女流。
早订双栖同土壤，肯留只影度春秋。尺丝魂断声名振，愧杀须眉万古愁。
五十年来渤海滨，生番渐作熟番人。裸形跣足鬅鬙发，传是童男童女身。
陇人短发翦来多，不用高盘髻一緺。海上原邻东印度，居然退院老头陀。
珥璫渐贯耳轮宽，肩际垂垂两肉环。待得周环容径尺，便夸气概向人寰。
搜罗采色次浮夸，点缀都凭草木华。天为痴顽偏爱护，一年无日不开花。
幅布聊遮尺寸肤，凌寒原未见号呼。如何榾柮煨偏惯，相对南熏尚拥炉。
如飞步履敢从容，鲤跃猱升去绝踪。笑数平生轻捷处，超腾九十九尖峰。
刻期插羽走猫邻，雨夜风晨往返频。一道官文书到处，沿途响彻卓机轮。
春郊漠漠水汤汤，莫问当时射鹿场。牵得骏厖朝出草，先开火路内山旁。
倒单生齩各纷拿，鲜炙余烹腊作豝。功令只今禁承饷，省教计腿付头家。
纔过谷雨觅猫螺，嫩绿旗枪映翠萝。独惜未经娴茗战，春风辜负采茶歌。
早起樵苏邃谷东，佳材一概付薪翁。知音怕惹中郎赏，不剩荒厨焦尾桐。
霞篮漆笼满蜗庐，家计休嫌长物无。还似老僧新驻锡，累累东壁大葫芦。
嘉礼初成笑语阗，车蚝鹿脯满长筵。原知有赚期生女，果是新增打喇连。
绣褓文衣制未便，生儿随母浴清泉。十年新学唐人俗，五色丝穿长命钱。
琴瑟更张意已乖，萧郎歧路为谁排。回头断齿追欢日，尚剩亲磨鹿角钗。
底六朝来待客忙，抱瓜献韭总寻常。殷勤含米供新酿，一盏盈盈白玉浆。
搏饭何须匕箸尝，茹毛饮血俗相当。从来不设烹鱼釜，带甲生咀鲜蛎黄。
出浴前溪笑解襟，落潮水浅上潮深。临流洗得沉疴去，大药曾投观世音。
墘窦门边淡水隈，溪流如箭浪如雷。魁藤一线风摇曳，飞渡何须蟒甲来。
金饰脂涂旧髑髅，争相雄长在操矛。而今渐晓秋曹法，不挂人头挂兽头。
十万官粮三百囷，慎防侵耗及红陈。岛民倘隶司徒职，合署仓人及廪人。
秦赘何从问肯堂，闺中瓜瓞蔓偏长。诸姑伯姊家人聚，不见男行见女行。
一拳浮屿涌青苍，砥柱中流廿里长。添个琼楼并玉宇，蓬莱端在水中央。
军声到处疾如雷，石峡重重一旦开。铁骑横通三港路，将军真个自天来。
簿书鞅掌强登高，放眼云山气正豪。何处平台堪戏马，几人险韵敢题糕。
青霄雁字书难觅，红叶霜林景未遭。沧海横流谁砥柱，狂澜无际任滔滔。
不减清狂祇自宽，糗餐花饮且盘桓。气吞天地成空阔，人到蓬瀛极大观。
曲径扶筇聊啸傲，方壶张盖笑寒酸。秋光指点斜阳外，清露嘉禾四野欢。
放怀何处不龙山，俗虑尘容尽可删。帽为无风吹未落，石缘有磴上能攀。
但从鸡酒寻佳趣，岂必茱萸驻渥颜。童叟追随林壑静，宰官何幸暂时闲。
东皋缓布寸心娱，四面悠然入画图。榕树浓阴眠嫩犊，莎溪浅濑浴轻凫。
笋排远岫穿烟雾，鳞次平畴抱郭郛。鸡犬桑麻真庶富，休忘教养弃顽愚。
坦途冉冉上高原，一望平芜接海门。鱼网烟波千港艇，溪桥风雨万家村。
庄围绿竹槟榔宅，篱挂青萝甘蔗园。便是家居无此胜，纫兰芟棘笑开樽。
一派苍茫无尽头，扶桑万里接瀛洲。干坤浩荡蛟龙伏，潮汐盈虚日夜浮。
玉山红雨晴岚护，书剑平生此壮游。十年轣辘耐飘蓬，勾漏丹砂却未逢。
五岳烟霞开眼界，三山云海荡心胸。欺人未敢夸驯雉，知己惟思爱画龙。
但得白衣能送酒，蓼湾荻浦亦从容。自笑疏慵久系匏，恰如琴瑟柱常胶。
老腰罄折终嫌拙，短发冠欹每见嘲。楮叶铅刀空岁月，芥舟杯酒滞堂坳。
关心苍赤添霜鬓，何暇闲情问乐郊。楚云回首旧江乡，风景依稀记昔狂。
绿水青山茅屋外，翠禽红树板桥旁。芒鞋踏径苔痕密，竹叶衔杯酒气香。
联襼弟兄亲友伴，超然尘壒胜名场。倦鸟飞低意悄然，异乡逐臭尚年年。
眼看莺侣辞幽谷，谁送鹏搏上碧天。张翰蒪鲈殊寄托，陶潜松菊好因缘。
斫竹为床聊偃仰，破壁僧房吼夜风。撼枕声喧溪水激，奔腾万马无停息。
婆娑洋世界原宽，自归版图袵席安。两戒河山经擘画，百年疆索定纡盘。
土牛红线分番汉，文身剺面判衣冠。毋相越畔设险守，旧章遵循永不刊。
叵耐生番偏嗜杀，伺杀汉人镖飞雪。割得头颅血模糊，山鬼伎俩夸雄杰。
闪睒枭獍人见愁，痴顽吾民与之游。愍不畏惧侵其地，吞食抵死竟无休。
横刀带剑万人强，蠢尔愚番皆掩泣。七十二社部落分，茹毛饮血麋鹿群。
中有旷隰名埔社，水绕山围佳胜闻。周回斜阔几百里，丰草长林平如砥。
别有天地非人世，万顷膏腴可荷锄。朅来构隙失邻好，水社杀机藏已早。
谍谋暗引贪利徒，灭虢还从虞假道。伪呼庚癸乏军粮，欲向山中乞鹿场。
矫称官长张红盖，袭取其社不可当。壮者仅免幼者死，老妇饮刃屠稚子。
开廪运粟万斛多，其余一炬屋同毁。野掠牛羊室括财，弓刀布釜尽搜来。
可怜更有伤心处，掘遍冢墓拋残骸。兔脱纷纷窜岩曲，祗解哀号不解哭。
愁云白日惨昏沉，峰罅偷窥仇起屋。筑土星罗十二城，蜂屯蚁聚极纵横。
分犁划亩争肥瘠，不管蚩蚩者死生。我闻痛心兼疾首，终夜仿徨绕床走。
同为赤子保无方，断肠愧赧惟引咎。传闻此番知大义，曾助王师歼丑类。
有功不赏祸太奇，发指凶残频坠泪。天地好生伤太和，况复皇恩浩荡多。
化外何曾有征伐，生成遍德伏巢窝。何物莠民敢戕害，罄竹难书其罪大。
从来拓土与开疆，岂可编氓私越界。拟议爰书申大义，当事震怒从严治。
分檄奔驰文武官，机宜良策飞宣示。宣示恩威孰敢违，先驱狼虎解长围。
摧城撤屋散其党，还尔土田亦庶几。仍彰国典警奸宄，罚不及众罪有归。
自顾庸才忝斯土，未然弛禁疏防堵。笋舆冒雨入云山，事后勤劳恐无补。
溪回路转骇蚕丛，羊肠叱驭笑笼东。敢辞险阻勾留苦，仗剑横扫魑魅空。
莫认蓬莱可访仙，荒烟蔓草翠微巅。白云欲晴黑云雨，鹧鸪啼声到耳边。
治人治法难俱得，大东小东堪叹息。苍生霖雨不相逢，救死攘敓谋衣食。
寄语番奴休杀人，杀人天谴不可测。滥竽赤紧耸劳肩，礰落风尘海外天。
看遍桐花开一纪，笑将楮叶刻三年。犹存直道民风古，欲挽颓波吏治先。
无补苍生真忝窃，宝山空返正茫然。东南半壁俨蓬莱，鳌戴云山四面开。
富教商量长治计，安危斟酌出群才。仙成徐福空劳想，花好潘郎不暇栽。
多少心情酬未得，愧余两度抱琴来。万里朝天抗手行，亲民几载动离情。
春培兰蕙香应茂，霜萎萑苻莽莫生。无限青山留缱绻，有灵碧海迹分明。
系怀更是甘泉水，去后思量尚可盟。杯酒旗亭饯紫霞，针砭持赠且停车。
承平幸得逢身世，安乐方知有室家。礼乐百年兴地脉，弟兄五郡聚天涯。
熏蒸和气成仁让，回首春台望物华。回首江乡记昔年，春风一线引飞鸢。
乍看霁色三山地，却放秋光九月天。几处儿童喧海畔，满空鱼鸟透云边。
旁人莫笑凌霄晚，万里扶摇正洒然。海阔天空不碍飞，青霄直上挂晴晖。
高排阊阖凌千仞，俯阚沧溟小四围。健翮当秋鹏路远，遥情隔水雁书稀。
沧溟万里动清光，天水涵虚挹渺茫。看到圆时圆便好，入从圆处见情长。
夜静空庭倩月陪，冰壼朗澈照蓬莱。平生笑杀吴刚斧，仙桂高枝砍不来。
留别嫌无长物存，萧然行李去荒村。多情惟有沧州月，千里清光照海门。
我本迂疏旧楚狂，雪泥鸿爪印他乡。自惭不系苍生望，祇有冰心照此方。
风尘俗吏老书生，击楫沧溟历几更。到此颇惭为政拙，去时深愧好官名。
三秋仙岛看云幻，五日廉泉饮水清。惟有弦歌忘未得，旗亭诗酒送行人。
瀛洲鸡犬好桑田，俗美敦庞自昔年。讲让型仁期以后，还淳返朴望如前。
云山恋别留风雨，书剑随行隔海天。多谢攀辕诸父老，从来不选大青钱。
曾闻海外有仙山，无那蓬莱是此间。断岭排衙分远近，平冈列障抱湾环。
几人蜡就堪游屐，何处云深可扣关。岛屿纵横三十六，扶筇指点且开颜。
天际微云一抹青，石衔精卫满烟汀。波喧鼍鼓潮声息，风过鱼梁水气腥。
忘情名利身还健，不饮茱萸酒独醒。难寻幽径陟高岩，漠漠平原斥卤咸。
白露秋深蛟蜃窟，紫澜晴挂海天帆。疏篱未有凌霜菊，野岸曾无带雨衫。
管领秋光倍豁然，气吞云梦水连天。干坤浩落中流楫，日夜苍茫外海船。
眼阔壮游五岳后，心娱奇胜十年前。江乡兄弟登高处，好景当凭雁字传。
书剑萧然吏隐兼，因风落帽正无嫌。丹枫乌桕三山渺，碧海青天万里黏。
瑚长可知非网密，珠还未必是官廉。钓鳌莫下任公饵，向若徒惊白发添。
荒烟瘴雨簇哀鸿，杼轴愁吟大小东。破屋柴扉寒日闭，薄田秋薯熟年丰。
何曾鸡酒联高会，却把鸢鱼放远空。便是龙山情景好，也应蒿目对西风。
拔薤不嫌探虎穴，鞭蒲惟欲靖龙堂。此间土薄难栽树，憩茇曾无召伯棠。
蚩氓鼠雀太纷纷，官吏须将黑白分。祇任冰心为主宰，但逢木偶亦神君。
判防歧误休濡笔，情得哀矜莫舞文。案牍是非明镜朗，讼庭花落映祥云。
修行端底属公门，阴德须留到子孙。头上青天休便问，眼前黑狱不堪言。
蠹名风播豺当道，苛政人惊虎入村。好语吏胥均记取，等闲莫结再生冤。
煌煌府帖速传呼，白叟黄童一例拘。火失城门鱼已烂，榛收谷口蕙先枯。
公庭未到心情乱，讼牍纔消儋石无。兹惠我惭民父母，尔曹何事吓乡愚。
新安南渡到东瀛，雌伏荒隅一老生。镢铄精神闲杖履，逍遥岁月寄琴筝。
布衣酒遣山人兴，海国诗传处士名。投赠锦囊俱好句，监门从此重侯籯。
到来何处访神仙，却有诗人彩笔传。我为躭吟须断矣，翁因索句鬓苍然。
但忻张野投三影，差胜刘郎选一钱。此别匆匆留不住，天涯鸿爪笑缘悭。
古社今衔署此君，关中特立振斯文。沂公惜字崇前圣，朱子传闽证夙闻。
地薄西南雄学海，堂开左右庆连云。春秋二仲频馨存，善气时来满院熏。
瞻彼中田别系思，西郊久断雨淋漓。千家土壤屯膏后，万灶云霓属望时。
待泽几人怀霢霂，为霖何日快敷施。沛然倘惬三农愿，应见嘉禾秀两歧。
万籁萧然夜气清，窗前忽送雨声声。滴残桐子凉犹逗，敲碎蕉心梦未成。
别院挑灯留一点，小楼欹枕到三更。携琴试向中庭听，倍觉泠泠十指生。
占熊食指动何如，奇液都从两掌储。舐久应怜胝渐薄，熟迟转觉味留余。
八珍有数同烹豹，二美难兼且舍鱼。欲识含津工肖象，铜仙顶上露盘舒。
食非鸡肋称觞便，熟并熊蹯借箸分。犹记芝田衔草日，班龙珠顶别毛群。
一天云气昼阴阴，绿野功资酝酿深。卜豫应符时曰肃，占丰好待雨为霖。
关晴苗黍期先甲，屈指滂沱卦叶壬。拢畔秧歌声并起，沾濡想已遍林林。
密云天外正漫漫，好雨开门独自看。润到琴书心亦爽，凉生枕簟梦俱安。
珠跳喜对荷千柄，戟注欣觇竹万竿。却羡司空茅屋里，买春不放玉壶干。
五十欣符大衍年，如君风度正超然。缑山乘鹤吹笙曲，瑶岛飞鸾舞绮筵。
好把诗章传海内，长携樽酒醉花前。称觞戱彩皆麟凤，消受蓬莱第一仙。
衍数添筹又四春，彤弧高挂醉良辰。德星瑞应传贤裔，寿考休征见老人。
四序孟秋逢月庆，三元中气蕴天真。从兹万景澄清日，争看华堂舞彩频。
奎躔碧汉聚星辉，喜祝椿龄入绛帏。恰值瓜期甘欲荐，更逢桃熟雨添肥。
金风涤暑开华宴，玉律鸣秋烂彩衣。大衍于今纔晋五，刚陵比寿自巍巍。
大嶝门内山蚕丛，大嶝门外海空蒙。冯夷无惊涛不怒，扶桑初挂日曈曈。
上香酹酒拜妈祖，割牲焚楮开艨艟。桅竿百尺亚班上，布为巾顶箬为篷。
舵工神闲火长喜，罗盘干巽南与东。船如箭发樯如马，不觉破浪乘长风。
横洋浩瀚渺无际，琉璃万顷含苍穹。前有一沟涌赤水，长鲸嘘吸成长虹。
乍疑火龙翻地轴，回看眼底尚摇红。复有一沟黑如墨，湍流迅驶更不同。
日光黯黯惨无色，毒蛇滚滚腥气冲。海道尝闻此最险，下趋直与尾闾通。
每遇阴霾天色恶，飓风引去无终穷。习坎既出心犹悸，云间忽见白鸟翀。
澎湖岛屿可指数，排衙六六环葱茏。夜景苍凉潮正上，明珠十斛散虚空。
星斗低垂银汉近，蛟龙潜伏水晶宫。天明水碧变深黑，露晞雾霁薄烟笼。
渐而变蓝渐变白，赤嵌彷佛在目中。鲲身七曲断复续，乍隐乍现微沙虫。
片帆纡回向晚入，荡缨遥辨钲鸣铜。舟人皆言此行好，风力不雌亦不雄。
十二更洋二日过，邀神之福皆由公。诸君之言吾岂敢，济险实赖众和衷。
量水下碇傍北线，安平更鼓声逢逢。野服飘飘葛履轻，登临聊此拟蓬瀛。
重阳节似春光好，三载官如秋气清。海雾长年迷谷口，山风尽日卷涛声。
水仙一操真高绝，无复移情客姓成。秋泠万顷夜偏清，小艇凌虚一棹轻。
荷芰凋残香气减，鱼龙寂寞浪花平。月侵芦苇如霜白，风洒蒲菰作雨声。
北斗渐低银汉浅，客星犹傍少微明。傀儡之山有美石，小者如掌大如席。
生番蟠踞此山中，杀人为雄首充积。遂令山下少人行，石亦因之埋沙碛。
傍山之侧有熟番，风俗颇通解唐译。今年有客贾其中，偶携片石压车轭。
到家留作捣衣砧，敲扑崩余仅盈尺。我乍见之心暗惊，乞得归来更护惜。
杜门十日亲琢磨，制成一砚方而泽。环腰痕似火捺红，数点斑如鸜眼碧。
致密不燥亦不渗，笔与相安墨莫逆。平生有癖似米颠，蕉叶罗纹宝拱璧。
天涯知己岂偶然，谁向尘中破资格。摩挲一度一咨嗟，多少奇材伤弃掷。
海中奇树交枝柯，根盘怪石沈洪波。渔舟举网偶然得，红若涂朱黑若墨。
无花无叶自槎丫，石势玲珑缀锦沙。工人知我素好事，馈我两枝实称意。
遍询父老莫能名，谓是珊瑚变未成。养以清水置磁斗，延之几席登座右。
昔在淤泥浊水居，今参笔砚与图书。世路悠悠多瓦砾，沧海茫茫谁扬激。
不遇深心明眼人，可怜异质委风尘。他日相携归故里，闻者来观定如市。
凡物显晦各有时，但令遇合岂嫌迟。珠玉虽珍难免俗，更阑相对犹烧烛。
萧鼓纷纷拥彩旟，五年偏不厌迂疏。只应士类思投辖，何意居民亦卧车。
借寇难留情已尽，怀清易饱苦同茹。定知去后能相忆，指点栖乌说旧庐。
弱冠名倾四海豪，小鲜共笑鼓牛刀。一行作吏催科拙，十研归耕解组高。
彩笔梦花传别恨，锦笺香草续离骚。鹿鸣重宴今犹健，回首秋风白发搔。
秉铎才输制锦多，六年七邑笑奔波。有狐半为荒城废，无虎因知政畏苛。
问字经谁横北面，闲行犬共吠东坡。海滨亦是弦歌地，善教其如富庶何。
摇曳珠幢翠带长，紫霞一片护花房。金莲乐树知无色，七宝阑中自在芳。
增广由来制盛唐，茂才声价倍生光。士逢知己文章重，学到如君志气扬。
自命信堪居上等，同侪几见列成行。他年养就冲天翮，定入云霄万里翔。
纔解寒冰蹙细鳞，还来陌上度芳尘。香生帘幕人如醉，暖过园林绿渐匀。
麦陇晴中吹浪远，柳阴浓处送歌频。年年二十四番信，幻出繁华刺眼新。
竹溪双渡涨溪流，草绿寒烟拂拳头。马足欲前还又却，数湾春水冷于秋。
迹寄空山暑亦寒，身负重钜涉艰难。峰岖历尽千岩险，相度周行一骑单。
独向闾阎谘疾苦，每于村落任盘桓。民番自有敦庞意，拥篲欢迎旧日官。
喜闻新土乐尧天，尽仰光明月影圆。甘露披皋征硕德，仁风遍野庆丰年。
云开万里茅檐睹，霾尽千山海国妍。一片流辉秋皎皎，扬清度量信无边。
共说青天雾气开，欢迎天上福星来。十分清影横霄汉，万姓歌声净土埃。
珠贯呈辉同朗彻，桂香垂象仰栽培。大开海外文昌运，月朗风清咏几回。
井江市上车纷纷，井江江上日欲昏。此间将相王侯第，行人听我哀王孙。
朱家王气日萧条，米脂阿闯大憨骄。乌骓毡笠射承天，大内煤山火已烧。
世祖南下黄金台，手挽天河净垢埃。司马家儿江左走，晋安特为隆武开。
卧榻岂容人鼾睡，况乃已登大宝位。史公往矣四镇亡，几时拭却英雄泪。
天心眷明犹未已，正统六十交郑氏。尔时遍地尽童谣，唱出草鸡而长耳。
请缨终童廿一龄，雄心欲作中流砥。天子召觐拜明光，咫尺天颜大欢喜。
恨朕无女可配卿，克用沙陀赐姓李。臣闻此语心骨酸，臣感此恩镌脾肝。
臣心誓与国存亡，臣身往镇仙霞关。生憎太师粮不发，致使六军心胆寒。
我武维扬赫斯怒，江南难唱公无渡。铤而走险择何能，且将金厦据两岛。
涕泣六师闽广间，旗上罪臣大招讨。将军三尺六陈爷，纠桓直与施琅伍。
更传一将躃甘辉，曾向敌国诛老虎。手提人头即虎头，秤来共斤三十五。
此时兵势大纵横，舳舻衔尾窥崇明。瓜步风摇旌旆影，金焦水震鼓鼙声。
先据南京次北京，藩主指日望中兴。天生对头梁化凤，掘城驱兵何倥偬。
本来藩主号知兵，此日直作华胥梦。苦言不听甘将军，枉折将倾大厦栋。
北来诸军飞渡江，聚而歼之齐一恸。弃甲于思辙已覆，制府独能斩总督。
已亡八府县六三，大军何处扶日毂。昭烈势穷借荆州，荷兰何必非邦族。
荷兰立国东又东，玉山一片与天通。将军蓦从天上下，髵鬓赭面走如风。
鹿皮尽属汉家装，砖子城头日正红。永华先生细料理，为辟草莱诛荆杞。
虬髯暂作扶余王，烈士壮士犹未已。忽然五丈落大星，作作光芒马枥惊。
鲲身港外怒潮来，共说金冠人骑鲸。归东即逝前定数，军国长交世子经。
世子承家仅守府，赖有国轩神与武。誓将义愤雪先王，摇唇鼓动三藩主。
精忠既降吴尚诛，难拾明家一块土。可怜人事日催迁，从此天心难问焉。
天朝窥衅诏讨逆，靖海须髯已如戟。蓝家招得好先锋，不待姚公为画策。
娘妈宫前杀气横，刁斗无声江水碧。此时之势立不两，义士谈兵指其掌。
祗为区区发数茎，五百从田本倔强。师昭不死牛头山，耿恭拜出甘泉涌。
又兼西北一声雷，六月飓风静不响。舟师直迫鹿耳门，平时潮头六尺涨。
车声辚辚渡唐去，载将离恨过江湄。冀北天寒八月雪，凄凉长倚汉军旗。
朝回丹凤门前立，又望扶桑日出时。从此朱家王气尽，了却输嬴一局棋。
突兀天台耸碧空，恰宜远眺辨西东。放开眼界群峰小，展扩襟怀万派通。
半幅云笺封远岫，一行雁字窵秋风。登临逸兴游仙景，缥缈虚无一望中。
回环太武迥嵯峨，樵采行行唱浩歌。韵绕高峰流旷野，声喧绝壑度平坡。
檐头日暮孤云伴，林外烟晴一鸟过。最好澎山饶逸兴，重开仙曲奏如何。
琴鹤翛然雅化存，口碑舆诵满荒村。去时留得鱼悬屋，一棹清风到鹿门。
力挽回澜不敢狂，人耕绿野水云乡。为霖已慰苍生望，白露苍葭天一方。
远浦夕阳一屿西，锦霞流影与山齐。千重绮布天边幔，五彩裳拖海上霓。
孤鹜斜飞横碧渚，轻艭稳渡拟丹梯。遥瞻暮霭添诗思，好把云笺彩笔题。
屹立崔嵬似虎眠，纡回玉井见澄渊。鱼梭细织波间练，豹管遥窥泂里天。
水面螺纹风一缕，江心镜影月千川。危峰泻出源流远，祗觉虚涵上下连。
如何渊底立坚城，可是沧桑几变更。寂寞山河沈旧恨，屏藩海国值时清。
难寻危堞千层砌，犹见颓垣一片倾。我欲燃犀来照取，骊龙颔下探晶莹。
玉露如膏甘欲流，青螺吸罢醉悠悠。匀圆润泻珠千斛，滑腻浓添雪一瓯。
翠岫玲珑头髻现，苍烟点缀指纹浮。高峰最上檠霄汉，好把琼浆滴滴收。
遥瞻奎璧应天文，一带联辉岛屿分。港有藏珠同焕烂，澳还韫玉共缤纷。
依稀斗柄移芳甸，彷佛星垣接瑞云。形势漫论相仿处，地灵人杰正堪云。
怪石当年列画图，天然形势拟香炉。轻笼薄雾浓还淡，细篆微烟有若无。
文豹潜藏看隐约，腾蛇吞吐认模糊。欲知兽炭频添处，有客吟诗正捻须。
群峰环绕案山横，点点渔灯一望平。沙际谁为垂钓者，江干独有羡鱼情。
还看岚气分仍合，旋讶珠胎暗复明。搔首几曾清眼界，虚涵夜月喜相迎。
天台缥缈快登临，八罩群峰第一岑。东顾台阳朝日近，西瞻厦岛暮云深。
无边玉宇空中见，不尽沧波眼底寻。刘阮风流如可接，遥从海外发高吟。
天台胜景足凝眸，奎璧联辉接斗牛。雾起香炉迷古渡，霞飞西屿灿芳洲。
龙门浪涌蛟宫幻，虎井渊澄蜃室浮。夜静案山渔火近，更闻太武白云讴。
胜迹龙门旧有名，千层雪浪认分明。金鳌吞吐波涛壮，白马奔腾昼夜鸣。
响答松篁风一席，喧和雷鼓月三更。且看河鲤乘风去，声价应知十倍荣。
九重涣汗使臣知，万都蛮荒跂踵时。耳目全开天海外，土风尽入竹枝词。
白鱼生长傍书林，尔雅虫名亦纪蟫。几许词源供活泼，都将学海任浮沉。
餐余六籍肠回乙，饱尽千章腹有壬。青简穿来污不染，缁帷走去涅难侵。
银钩篆古吞应惯，铁网诗工漏岂禁。或跃或潜文浪阔，以游以泳墨池深。
编依蒲碧疑芹藻，焚借芸香代釜鬵。修到神仙凡骨换，嫏嬛福地恣研寻。
劳劳俗吏两经迁，纔到澎湖便是仙。盗息何须鸣竹柝，民良无处试蒲鞭。
三年卧治身多病，一苇轻杭意转牵。更念和衷同事者，从兹远别亦潸然。
忽地东风狂似虎，竹篙湾前难转弯。我帆力与风力持，自辰及午力渐孱。
欲进不能退不可，裹头弟兄汗潸潸。舵公无计问斗手，出海失声呼亚班。
惟有嵵里差可泊，对面虎井尤凶顽。去冬台湾陈大令，身落水柜浮潺湲。
其下须防荦确石，啮绳断碇藏阴奸。仓黄议论卒无定，舵工转柁如转环。
赖有偏裨号黄九，力持大议帆重扳。飞廉稍怯我船入，隐然茅茨见闠闤。
须臾下碇风亦杀，人鬼相悬呼吸间。时也余独艎中跽，告天无罪怜痌瘝。
邪许声息心颤定，回顾仆从颜非颜。不然一帆出外堑，中落漈水无时还。
相送环呼涕泪潸，牛车薄笨走间关。地无种植田三亩，家有帆樯艇一般。
海菜为羹多菜色，渔人乏食少人颜。旌旗队队来前导，五里亭边手共攀。
东台西厦澎湖中，夏秋往往多台风。去年九月飓更甚，海飞咸雨枯青葱。
凯也奉檄视灾眚，配船直向东瀛东。那知祭风行有期，淋浪春雨来无时。
倾盆翻雨下如注，一月寄碇虎山湄。雨止风定促开帆，偏逢毒雾相遮衔。
往来梭织金山阿，八日不得到料罗。使者瞑眩僮仆疴，长年三老嗟蹉跎。
使者瞑眩不足惜，呜呼奈此澎民何。饥不得食寒不衣，身无翅翼谁能飞。
相望不得成饷遗，对天呼抢空歔欷。歔欷不已叩头泣，愿乞一帆风西北。
如天之福民得食，手掷杯珓卜云吉。蔡生满腹怀琳琅，入门意气何飞扬。
手出馈遗不敢当，又作长歌气沛滂。前幅大半多揄扬，阐发天人明灾祥。
中言次贫亦可伤，愿借帑库资糇粮。九秋岁熟相归偿，普济两月云何妨。
后幅硜硜议社仓，转输欲与常平相。读书致用贵通方，蔡生出之言则臧。
酌济民食疗死亡，非饱尔欲充尔肠。抚恤优于借籽粱，圣恩何啻十倍强。
八分之灾明且彰，一月两月费评量。极贫乃是民孱尪，废疾孤独鳏与孀。
次贫乃是贫之常，尚堪力作糊羹汤。况今春和百物昌，台厦贾舶来连樯。
海中可以捕鱆鱑，海边可以摸螺螃。海上可以耕山冈，海口可以肩筐箱。
各力尔力忘尔忙，转瞬芃芃禾黍香。生欲彼此无低昂，无乃于理有未详。
澎湖厅库无多藏，去岁借贷已罄筐。贮有兵饷不敢商，若动台库费周章。
秋收虽卜庆丰穰，凶荒之后力不遑。义仓借钱谁敢攘，岁供积欠敢不蘉。
生欲思尔梓与桑，未计尔后愁空囊。纵然医得眼前疮，他时挖肉心怯恇。
尔诗为民请发棠，欲拨常平相扶匡。试取原书重开眶，理有小异分毫芒。
仓储为尔谋安康，奏章上达报天阊。蔡生听之休伥伥，儒生论事贵絜纲。
归告尔民无仿徨，方今圣世恩汪洋。撑空一塔夜灯青，西屿峰头照杳冥。
欲使贾帆归淼淼，不同渔火散星星。水中百怪惊光焰，岛上三更认影形。
渔人下视见星星，女墙雉堞高伶俜。约略红毛城大小，殷红砖石苔藓青。
不识珍奇古有之，焚琴烹鹤实堪悲。燕窝菜煮伽蓝木，不熟何如食薯丝。
洋印花绸为脚缠，嘉文草席当帆吹。世间暴殄知多少，莫笑渔人事倒施。
井渫不食我心测，署东有井光黝黑。但足兵爨不及民，无乃虚此甘泉力。
我闻当日施将军，驻师告天天如闻。六月炎熇苦赫烈，井泉迸出如流云。
搜寻遗址妈宫左，井宽丈许石阑妥。可以汲供万人炊，但见井花开朵朵。
耿恭下拜焚香烟，将军真不让前贤。又闻避难白鹿洞，金钱豹子闻嘲讽。
云台大将图仪容，从龙虎豹皆麟凤。即此一井系人思，千秋万岁澎民资。
澎民凿井苦难竟，水碱砂顽石扐劲。口苦唇焦俟井旁，直比郁林井司命。
十三湾人同称庆，至今尚姓将军姓。荒陬寂寞首频搔，但见掀天海上涛。
劫历千羊余白浪，城空百雉指红毛。尚留北角残基在，枉费南夷缩版劳。
澎湖东海控咽喉，万顷汪洋拟上游。赤嵌风云全在握，红毛城寨几经修。
虎贲略地疆初辟，鳄浪滔天战未休。自入版图归奠定，将军不让吕婆楼。
海外生民甸服荒，艟艨十万话沧桑。鲸鲵殄尽春风暖，戈镞耕余夏雨凉。
休养百年同上邑，沪缯三则少中藏。遍教台飓时为虐，颠沛渔童与蜑娘。
偏灾入告廑宸怀，大府关心府库开。君自台阳奉檄至，我从厦口挂帆来。
堪嗟飞雨皆成卤，欲避狂风那筑台。贾舶连番收内澳，阳春有脚幸春回。
连日开仓日未中，纷纷户口散来公。竹寮花宅周中外，虎井猿坑计始终。
贷金不愁园吏粟，回帆齐拜水仙宫。最怜从事偕施沈，一样焦劳夙夜同。
簪花同到凤凰池，又共黄州剔藓碑。我亦江山领风月，今来瀛海把樽卮。
谈深味有书生味，官好为殊俗吏为。只是年华驹影速，鬓毛相对各如丝。
扶老携童送海滨，不堪情事说津津。灾祲上召天心怒，风浪先援虎口人。
况是漳泉半同域，莫将肥瘠视如秦。好安耕凿勤渔钓，共享升平百岁春。
蔡生才调解吟诗，惜别匆匆系别思。学行要遵先辈录，科名须及少年时。
东山温饱非初志，北海疏狂惜大儿。但祝秋高鬐鬣壮，龙门烧尾顺风吹。
将军肝胆吐平生，排列旌旗队伍明。话到借筹真善策，欢听比户有同声。
归舟安稳天神福，攀袂殷勤父老情。客向东行我西去，海天回首望秋成。
海外英才今见之，如君始可与言诗。志高元干空流辈，文愧昌黎敢说师。
大木定邀宗匠斫，小疵先把俗情医。岛中相赠无长物，聊解春裘作馈遗。
猎猎林风欲战时，一帆准拟厦门吹。翘才有馆堪投足，匡鼎能诗亦解颐。
稿束牛腰相论定，气充鹏翮看飞驰。赠言且慰绸缪意，一夕匆匆惜别离。
大澳澎湖一十三，海山断续海东南。墙堆老古石犹白，菜煮糊涂粥亦蓝。
牛粪烧残炊榾柮，鱼粮乏绝摸螺蚶。剧怜人与鲛人似，可惜冰丝不育蚕。
白浪掀天万丈飞，夕阳闪闪动渔矶。有钱家始煨红芋，无罪人多着赭衣。
但听狂风连日吼，难逢零露见朝晞。台阳咫尺偏殊俗，三熟犹闻稼穑肥。
一片平芜满目荒，雨余及早种高粱。村无榕树连阴碧，路见蒲英几朵黄。
花屿前头难寄碇，竹篙湾里好归航。北埼渺渺尤横绝，铁皮沙遮吉贝乡。
剺面风吹两鬓萧，此行敢惮涉嶕嶢。有怀欲抵将军澳，何处重寻菩萨寮。
飓母秋涛曾作谑，海翁春日要来朝。嗟嗟且共安耕钓，定卜尧天雨露饶。
澎湖一岛若可弃，乃与台厦相控援。屹立沧溟大海中，褊小疆隅难比县。
不产禾苗产杂粱，习惯波涛业渔佃。去秋台飓风为灾，咸雨飞飞浪花溅。
今春渤澥我开帆，海波阵阵心旌战。及抵澎山日已迟，人无人色面非面。
那得薯丝煮为縻，但捞海菜日充咽。苟非义仓钱三千，民命不绝已如线。
凤山徐令目见之，分查户口同二掾。酌济灾黎办八分，薯米金钱亦云遍。
圣恩如海自汪洋，大府关心尤眷恋。蔡子澎湖特起才，献我新诗颇婉嬿。
心伤梓里少多藏，社仓欲救饥馑洊。书生识见未云周，我读其诗心窃善。
绸缪未雨小民知，康济同心吾辈见。社与义仓理则同，力苦澎民孱且倦。
台阳乃是产米区，盍酌盈虚权通变。以补不足赖有余，集众人力工易奠。
拨数千石资澎湖，有备无患民欣忭。社仓义仓分或兼，官捐民捐从所便。
常平额设有成规，兵米无多曾借碾。但令海岛富仓储，宿饱家家米价贱。
旱潦倘或遇偏灾，岂作仓皇幕巢燕。我公台海颂神君，定有吁谟计安晏。
同舟共济合献知，越俎代谋自嫌擅。作歌聊以当书笺，博得开缄一笑冁。
来朝闻说好开船，怕见风涛笔先颤。海上春光绝可怜，清明谁把柳条牵。
馁而并及墦间鬼，不见飞飞插纸钱。螺杯五色灿生花，海外磨成只几家。
遗我故人斟酒看，不知可否抵银槎。老蚌无成老水滨，珍珠吐尽不堪珍。
平生自是甘瓢饮，半个壶芦尚挂身。曾向黄州探怪石，又看文石到澎湖。
磨砻半借人工巧，笑问坡翁入供无。从来山海孕精灵，钟乳千年百岁苓。
欲觅神仙问真赝，澎湖何处有空青。有角无鳞俨若螭，云多阳气助生孳。
世人不惜千金价，冻死波中尚不知。非石非虫亦非鳖，腹纹隐隐作螺纹。
怜他枯绝偏能活，着醋依然匹耦分。朝餐不意进龙虫，入口居然脆且松。
是植是潜都不辨，中无肠胃两端同。赤足扪来恣大嚼，琵琶虫向沧波跃。
倘逢海客语瀛洲，个个当年王景略。滇池翡翠珍如玉，合浦蠙珠累作花。
何以此间文贝好，人人压戴帽檐斜。有酒何须好模样，大螺如斗小如瓯。
古来饮器知多少，试问何如智伯头。刺如猬集形如鼓，应比河豚毒几分。
只道世间成弃物，燃灯亦足照缤纷。文采班斓五色鲜，盆中游泳自天然。
如何善斗偏成性，狼藉鳞而亦可怜。一片轻浮水面匀，双睛炯炯朗如银。
非同比目难分舍，犹剩鹣鹣一对鳞。胎生闻说有鲨鱼，多少鲲鲕出尾闾。
入腹依然容乳哺，此中空洞定何如。鹦鹉飞来大海中，绿毛红嘴宛然同。
剧怜有翅身无足，谁把金绦锁玉笼。秋去春来满水村，夜深飞扑一灯昏。
避罗不免仍投网，一样同为釜底魂。蚁子曾闻堪作醯，澎湖佳味有丁香。
京都可惜无人寄，崇效花前客未尝。锅盖呼名奈俗何，鲼称江赋亦传讹。
澎湖唤作琵琶好，鱼更多于饭甑多。铁网曾教海底寻，拾来火树已成林。
可怜出水无颜色，枉费渔翁一片心。小草形如白蒺藜，蒙茸海外亦生之。
刺裙名字中多刺，好读鸡鸣戒旦诗。鱼生八足背无鳞，海洞悠悠寓此身。
偏有渔人来捕取，居然桀石欲投人。身肥浑不论秋冬，缯网还教处处逢。
占得澎湖鱼第一，不知何意亦名龙。肉角双双出蜗舍，壳纹细细似沈香。
回环文理浑如木，性比蛼蚝分外凉。采得珊瑚采石帆，根生海底石巉岩。
花瓷亦作邀清供，终觉差池臭味咸。浪接天高望吼门，太邱祠畔定惊魂。
澹台掷璧龙应避，景略谈兵虱共扪。骨可封侯奇相在，心忘涉险大波掀。
岛中欲遍歌安宅，莫惮青螺与白猿。惊帆初卸袖诗篇，喜尔南冈家学传。
勇早冠军推宿将，天教遗老富余年。父书善读才方大，海澨虽平力要宣。
记取昔擒徐道覆，飞将军此下楼船。澎湖天险不须城，剩有新城一角明。
百尺颓垣无姓氏，几枝断戟堕沧瀛。贾帆叶叶湾前泊，戍鼓声声夜半鸣。
何处俞龙前迹在，欲寻暗澳不知名。东风稍杀北风劲，庶几可以借帆力。
况有山神预告期，未敢迟延误晷刻。纵然掀簸我不妨，自矢平生志无惑。
澎湖奈较台阳高，往来尚须几梭织。直到料罗最上头，南针方指巽方直。
朝暾未起早开船，舵工转舵日中昃。犹恐太蚤不见山，驶回重把帆缭勒。
此时舟行亦怖人，浪比山高穿崱屴。一起上欲干云霄，一落不知千万尺。
天光黝黯水光黫，天水胶粘合成色。须臾月出冷无光，荡摇那辨轮盈蚀。
堆成万片碧玻璃，滉漾转使中心恻。一舟难拟太仓稊，孑然中处我其一。
人生纷攘亦何为，何啻蝼蚁分疆域。方兴浩叹忘颠危，出海请我舱中息。
神奇怪异百不闻，幞被蒙头守缄默。天明试问澎湖山，但见毫芒一痕墨。
心疲力倦双睫交，梦魂已入南柯国。澎湖未解作湖呼，如此名湖天下无。
君向君山曾泛棹，量来几个洞庭湖。浩浩风波肯共来，澎山山顶几徘徊。
澎湖闻说似蓬壶，排列山峦入画图。帆到未教风引去，神仙只是太清癯。
裹头赤足发鬅鬇，手执鱼腥结坠行。卖得青钱买红芋，家家辟谷学长生。
染就胭脂为颜色，非红非紫暮霞时。一篷驶出大洋中，绝小瓜皮不畏风。
溷入波心捕鱑鲤，求财直欲到龙宫。山头看得独分明，阵阵鱼花水面轻。
指点鸣榔打围去，渔人齐说好先生。投钱能向波中拾，三尺孩童水性知。
手把青蚨穿白浪，钱唐漫说弄潮儿。谋生大半海为田，也把犁锄只望天。
粪田内地人争重，压载强于载海沙。东望台阳咫尺间，好风不怕石嶕顽。
五更洋面平明到，习惯波涛自往还。阴阳屿对吉东西，近接婆娑洋面低。
官差那敢来相问，打破商船物惯撩。人人海底作生涯，双眼红于二月花。
最怕北礁礁畔过，雄关铁板锁长沙。妈宫澳里市廛饶，西屿前头好待潮。
但愿船多什物贱，不需牛粪作柴烧。妇女耕渔力作同，荆钗裙布大家风。
画眉亦有描新样，多半人家在妈宫。珍错从来说海边，石帆铁线采联翩。
有时携向人间卖，七尺珊瑚不值钱。竞夸文石与空青，海底年来何处寻。
剩有螺杯生理好，不教枉费琢磨心。好勇无如铁帽生，三年最怕换班兵。
铜山南澳难同臭，一语参商械斗成。民气敦庞乐太平，鼠牙雀角少纷争。
讼庭寂静闲无事，恰笑青青草不生。文风日上见蒸蒸，诗画琴棋亦擅能。
言语不须愁鴂舌，强调鹦鹉学来曾。屈指何人先琢句，算来惟有施肩吾。
黑皮年少红毛种，那见燃犀照采珠。虾笋黄州忆昔年，潘家酒肆几流连。
雨花曾食春前菜，风味重尝海外天。生较雷菌犹缓缓，采同山荈自绵绵。
忽停匕箸难为咽，惆怅澎民水藻鲜。将军才略不由人，百堵犹存战垒新。
一自楼船下杨仆，遂教海岛缚卢循。纵横短堞能藏甲，仓卒余艎敢问津。
八阵图遗三峡水，至今想见用兵神。将军海上建旌旄，曾破孙恩十万艘。
虎帐一樽谈夏口，鲸波千里察秋毫。人来蓬岛重携手，匣赠奇珍肯解绦。
且喜寰瀛清似镜，摩挲佩比吕虔刀。治谱鼍江卓卓传，吏才争说使君贤。
料量闽海来千里，管领澎湖已十年。为政不虚呼父母，爱民何啻若曾元。
首如蓬葆心如发，多少嗷鸿赖保全。君亦高阳旧酒徒，蕲山蕲水昔分符。
黄州风月留诗草，赤嵌烟云入画图。难得天涯逢孺子，同来海上驻方壶。
救荒真意流吟咏，何日重教翦烛俱。大武垄头一良掾，澎湖岛上见诗人。
欲将饥溺同怀抱，漫说文章谒后尘。宝剑高吟风雨夜，瑶琴合奏海天春。
鲲身鹿耳今归去，定有盈囊好句新。家本盐官住海陬，一官今又到瀛州。
少年曾着三河策，好句频题八咏楼。忧乐关怀期有济，升沉分定不须谋。
凤皇山色如屏障，好把新诗记壮游。吼声如虎耳堪憎，三月春风冷似水。
且向参寥烹活火，暂同无本说初乘。蓬瀛东去茫无岸，法相西来只此僧。
我欲灯前证因果，打包何日解行縢。寒榕垂荫日初晴，自泻供春蟹眼生。
疑是闭门风雨候，竹梢露重瓦沟鸣。得瑞先鸣澎霭浮，朝朝彩绮拥沧洲。
望同旭日临仙掌，疑是祥云护晓筹。卅六烟波烘赤澳，万千气象照红楼。
蓬莱有客披星采，五色霞光载满舟。冥冥鸟道入云孤，万树苍茫望有无。
罗汉岚昏乡信杳，南仙瘴暗锦书徂。记从檇李登楼赋，画就潇湘泛夜图。
罗山山水海东雄，绵亘千里踪难穷。朝盘赤日三千丈，浩气直与海相烘。
南抵茑松北半线，宛然块玉横当中。职方禹贡虽未载，厥壤上上将无同。
惜哉大甲与中港，逼窄将次入樊笼。后垄吞霄勿复道，犊车荦确走蛟宫。
天低海阔竟何有，环山叠裹如群峰。坡陀巨麓一再上，划然轩豁开心胸。
竹堑分明在眼底，千顷万顷堆蘴茸。从此地老无耕凿，下巢鹿豕上呼风。
北邻南嵌亦尔尔，淡水地尽山穹窿。东有磺山西八里，银涛雪浪争喧轰。
鸡笼小瓮坚如铁，红夷狡狯计非庸。蛮烟瘴雨今昼暗，石寒砌冷鸣霜蛩。
中有乌蛮事驰逐，狂奔浪走真愚蒙。可怜作息亦自解，但知顺则难名功。
我来经过聊纪载，惭非椽笔愧雕虫。他年王会教图此，留此长歌付画工。
从宦无功已自羞，那堪别绪更绸缪。简书祇许三年住，去志难将十日留。
重叠云山当客路，迷离烟树绕新愁。牵衣稚子痴于我，错把周侯作细侯。
一枕清晖觉梦频，披云驱犊散轻尘。投分南北依谁定，螺列东西辨未真。
向道但饶椎髻客，前呵不用放衙人。平明好逐东升上，我亦从今莫问津。
海天谘度报皇华，蚤卜升平遍水涯。载德行旌纔出郭，暖烟晴竹已家家。
牢拴竹蔑怕身肥，带孔频频减旧围。爱把细腰谐凤卜，楚王宫里梦双飞。
牛车无日不当官，没字邮符颠倒看。踏水冲泥何限苦，忍教横挞更无端。
锄田捕鹿洽婚姻，乐事相寻满社春。嚼得瓮头姑待酒，木瓢椰碗竞奇麟。
手制云箫别有腔，吹来鼻息爱成双。月明引得风前凤，未许当门夜吠厖。
男拔髭须女绣颐，乍逢鉴貌尽多疑。雕题凿齿徒矜尚，未解双蛾夜画眉。
秋尽官催认饷忙，一丝一粟尽输将。最怜番俗须重译，溪壑终疑饱社商。
南山中断北山连，逗漏云间半线天。道是孤城还少郭，竹环廛市起炊烟。
献芹再拜语呢喃，款步芳阶舞绣衫。具道殷勤猫女意，粉糍亲制手掺掺。
花冠银钏锦为衣，妙舞清歌笑合围。低唱一声金一扣，独留太上古音希。
倦来高枕树为巢，藤蔓连牵枝格交。栩栩梦回非是蝶，一身幻化类蠨蛸。
临溪问渡少舽艭，石涧分流远击撞。腰上葫芦头上羽，只身飞过水淙淙。
抄阴尺布不堪缝，无褐无衣可耐风。北地乍寒偷射猎，人人尽是鹿皮翁。
北辙初回又指南，迢迢原隰未停骖。看山几遍还遵海，阅尽边方烟与岚。
成帷成幕逐飞尘，纨袴多缠舆隶身。惯习淫奢无善俗，少年思怕老来贫。
晓霞散彩覆阴厓，海曲人家逐岸排。烟水几湾帆几幅，顿教风景忆江淮。
木冈东峙晓云凝，咫尺阪陀未即登。指点万山分脉处，一峰独秀镇平陵。
观音山径几湾环，罗汉门边虎豹关。笑指当年空守戍，但知深谷有乌蛮。
陂卧晴沙号七鲲，如环如抱复如蹲。惊涛夜拍殷雷起，远势平吞鹿耳门。
矫首南荒欲尽头，影浮拳石小琉球。天回地转渺无际，万水朝宗亘古流。
赤山葱翠漾春烟，沙暖云晴别有天。日午崖边人语沸，村童队队浴汤泉。
生成野性气如枭，出没无端血染刀。剥得头颅当户挂，归来轰饮共称豪。
内山遥夹外山高，复岭重冈叠翠涛。一带阿猴林下路，须防薮泽有逋逃。
生熟番情百种余，半生半熟亦山居。当年户口可知数，尽向鱼鳞册上书。
问俗殊方竟未厌，忽教放索转丹襜。天南水起山穷处，琅峤云从马首瞻。
星轺回处转旌霓，人海无声马不嘶。敢道霜威堪镇俗，长思涛静木城西。
红毛百雉半颓垣，双榜迷离海气昏。共指贺兰遗旧迹，戍楼空有野啼痕。
深冬犯晓只春衣，芋蔗村村露未晞。到处青林间绿野，海东风景觉全非。
吊古攀今孰请缨，功成襄壮令严明。笑他伪镇称神武，窃向潢池学弄兵。
仄径纡通斗六门，山牛遥触压荒村。画开地险须重障，竹脚寮边戍卒屯。
驺前赤绋揭双竿，远迓牛车夹道看。跳舞番童怪妆饰，铜铃响处羽为冠。
臂插文书任所之，飞行麻达好男儿。双悬萨豉声声应，描得蛮娘竞说奇。
小番斗捷走如风，拓得围场万竹中。响急铜铃疑阵马，当先争夺锦标红。
狡童教册独空群，鹅管横描蜗篆文。艳说红毛旧时字，好将番籍纪纷纷。
老番拜舞复回旋，细叩生平剧可怜。叹息穷荒生事苦，丁徭田赋说当年。
金梭轻掷夜深闻，独木虚中杼柚分。织就天衣无杀缝，扊毛五色达戈纹。
秋冬官催认饷忙，一丝一粟便输将。最怜番俗须重译，溪壑终疑饱社商。
餐风宿露为当官，宿食经旬一饭丸。多少豪民安饱甚，动云番性耐饥寒。
北番风俗半传闻，竹堑遥通八里坌。干豆门边湖水阔，沃饶千里隔烟云。
内社诸番气未驯，如魔如鬼独种神。楂桠鸡距工飞走，跳跃猿猱是比邻。
荒垄攒来耦十千，纷纷窜籍占田间。可知地利不须尽，生聚应思及百年。
金汤永固藉雄兵，极北分屯淡水营。磺气渐消田渐辟，料应添筑海边城。
闽人轻惰粤人勤，垦置田园内外分。占籍莫嫌多客仔，曾歼朱祖作前军。
手刃番黎血尚腥，忙镌肌骨作人形。遍身竞赌人多少，方信当场孰惯经。
为怜淳閟尚艰鲜，食货交通列市廛。最是居奇无赖子，动将宽政作奸缘。
生平常怪方士言，蓬壶方丈瀛海间。谓是大言诳人主，世岂真有三神山。
几年作宦来台湾，东过沧海穷烟澜。扶桑枝红挂朝日，珊瑚树绿充庭藩。
澎湖时时出琪树，高者盈尺声璆然。四时花蕊开未歇，夏梅春桂冬桃莲。
长年暄暖无霜雪，老死不着棉裘毡。山中之人木末处，下者亦在苍崖巅。
食无烟火况炊爨，男女赤足垂双环。颁律不到周夏正，岂有隶首穷其年。
洪蒙以来到唐宋，不与中国人通船。汉初尚未开闽粤，此乃荒岛盘云烟。
或者昔人偶泛海，飘风一至疑神仙。愚民自误误世主，妄思人可寿万千。
岂知世果有此境，但无药草能朱颜。若令皇武在今世，不待晚岁憬然翻。
三绝谁如顾虎头，十年不见使人愁。无端海外逢青眼，相对尊前敝黑裘。
世事沈沦从逝水，诗情笑傲寄扁舟。独怜泼墨为花鸟，又向人间几百秋。
漫言万里掣长鲸，一夕天涯白发生。未必文章通造化，可能谈笑取公卿。
赵岐自昔佣东海，李广何年守北平。皎月三更边柝静，倚栏又见斗牛横。
六州铁铸此生错，百炼钢为绕指柔。稷下更无驺子说，梦中犹作杞人忧。
贱贫骨肉常相弃，况是天涯谪宦余。人作鸟言番社熟，路逢鬼笑客囊虚。
春风有约草先绿，海岛无方颜再朱。别久莫嫌疏寄语，恶怀愁绪不堪书。
玲珑石畔倚轻红，开落纷纷小院中。为伴愁人听夜雨，那堪娇鸟啄秋风。
芳心密卷终难放，绿叶欹残尚一丛。不用天涯嗟岁晚，春风犹在海云东。
谊阗祖帐满城闉，挂席中流一怆神。绝海万人争召父，全家终日托波臣。
天回暗岛舟长夜，地尽穷荒古不宾。得失微官何足问，圣朝宵旰在生民。
昔贤清节恐人知，后世徒工作茧丝。百姓可真无疾苦，一身何必计盈亏。
醵金父老偿官急，馈米胥徒感旧悲。输与百钱相送别，高风吾已愧当时。
乌山赤嵌两苍苍，鹿耳涛声接混茫。雀鼠未平庭下艹，茧丝难树宅边桑。
绝怜海外弹丸地，独运天南数郡粮。户口日增民利尽，不知藏富几千仓。
华夷中界浪掀豗，万古鸿蒙一旦开。自昔鲸鲵收海澨，至今烽火罢军台。
凄凉画角三更戍，尊重牙旗百战材。犹有昭忠祠宇在，居人堕泪埽煤炱。
城狐社鼠屡惊骚，庙算频烦圣主劳。百尺丰碑铭上将，万家新鬼哭寒潮。
书生殄贼皆能武，艹泽从公岂待招。几辈白头今日在，天教忠义翊清朝。
海外功名泡影如，群公网岂漏游鱼。然明未必都相识，犹有平原待荐书。
东海何人匿赵岐，杜陵曾倚剑南时。六条我尚惭苏绰，惠达如君未足奇。
跃马横戈百战功，壮怀销尽海云东。流沙竟捍孤城死，毅魄犹能万里雄。
海上妖星二十年，将军弢箭靖烽烟。如何带砺昭青史，独善书生许并肩。
元龙湖海余豪气，百折崎岖不道贫。珍重荆州老都督，结交还与致千缗。
羽书驿传日纵横，抚字催科政未成。三月扁舟风雪雨，一时征役漕河兵。
官如逆旅还多病，岁近知非亦自惊。辛苦闾阎人莫叹，明年安稳事春耕。
五年鲛窟横戈厌，十日鲸波挂席平。忽见风吹青麦陇，始知海内又清明。
九重宵旰未言劳，几省军储尚驿骚。严谴犹承主恩泽，马声人鬓两萧萧。
西风栏槛雨霏霏，城郭苍茫山色微。江带滩流趋海静，鸟寻村树破烟飞。
诸罗荔熟君方去，投子钟残我未归。寄语同袍群将吏，几时谭笑解征衣。
楼船横海意如何，兰若登临气欲磨。白水穿云明鹭羽，青松当槛老鹰窠。
山空始觉心无定，僧少微嫌梵亦多。壁上应真能作证，优昙华里客经过。
蚤岁尝为任侠行，中年犹觉万金轻。孤寒欲下千人泪，悍将真寻共死盟。
白首天涯时事改，青衫夜半旅魂惊。归舟得遂乘春水，始见严公赠杜情。
孤蓬日暮去天涯，回首旗亭客乍离。旅雁一江彭蠡渡，神鸦千树小姑祠。
吟诗水驿中宵梦，织锦高楼少妇思。谁为行人写秋色，芦花两岸雨如丝。
桀骜身臂黥花灿，男女腰肢削竹编。驿传倩渠传片檄，行追奔马似飞仙。
岛彝越海附中原，节物惊心异故园。丛菊春开殊可意，荷花腊艳更销魂。
佛头硕果婆罗蜜，鹄面奇人傀儡番。拟续齐谐频阁笔，换猪怪事不堪论。
补天五色漫称祥，谁向岐阳祝瓣香。几见平成逾大海，自知感应遶重洋。
遐方俎豆尊灵远，圣代丝纶礼数庄。是处歌恩欣此日，风声潮影共趋跄。
西风轻拂使臣车，谕蜀相如旧有书。细译番音诚异域，喜看野俗尚皇初。
自来穷海无飞雁，从此荒村有市鱼。漫向空天长倚望，黄云晚日接扶余。
此日闲寻最上峰，几盘苍藓隐芙蓉。呼僧细读云边字，忏佛重陈海外踪。
当岭夕阳千树合，匝城烟火万家封。自怜尘迹多潦倒，消息江梅已早逢。
由来胜迹重名公，山水文章自不同。近接凌霄惟片石，遥窥苍海只长虹。
暮烟多处层峦好，寒叶疏时落照空。少保祠前云历历，松声不逐怒潮东。
天无鸿雁水无鸥，烟雨茫茫我即浮。已识功名如嚼蜡，逍遥偶逐大鹏游。
鶺鴒飞不到蛮天，万里艰难梦宛然。苏子真成遥海望，惠连果枉济江篇。
喜欢道上催春鸟，黯澹滩头下水船。留柳识韩俱浪语，浮名拋却是归年。
落帆打鼓夕阳天，朱实离离载满船。不遣十年留白守，尽将三百买坡仙。
烧空处处佛桑燃，寒暖花魂总放颠。大海东头当晓日，丹山脚下对晴烟。
眼明五月朱榴火，泪溅一春红杜鹃。粉白嫩黄相映发，遥情将向洛阳天。
路拂平沙黄雾息，池生新水碧痕湾。天教不负飘零眼，洗出瀛南万点山。
自有蛮儿能汉语，谁言冠冕不相宜。叱牛带雨晚来急，解得沙田种芋时。
秋阴近午喜妍和，绿野空明霁色多。云盖山低应到海，沙奔水乱各成河。
蛮陬蠢蠢妻和子，舌语醒醒啸且歌。未解卜居何地好，略关形胜有干戈。
天外何争半日停，暂将蜑室作邮亭。雾沉秋嶂晓风毒，雨过海滩云气腥。
万里浪边来视事，一条沙外去扬舲。重阳节近休回首，那得登台醉不醒。
醉上篮舆醒着鞭，似因行路谢尘缘。秋心远水清于梦，野兴孤云澹欲仙。
客里逢迎随耳目，城中气味异山川。解龟应有为农日，愿受无人处一廛。
竹翠山光扑面来，欲酬佳节在深杯。白衣那遣文身着，黄菊毋劳绝域开。
已惯风多频落帽，不因乡远罢登台。漫言此地无鸿雁，省却辽天一段哀。
瀛南曾见几浮槎，望古多才似尚夸。文祭鳄鱼悲瘴岭，赋成鵩鸟哭长沙。
一身绝国真逢鬼，万里沧溟浪忆家。最笑青衫白司马，九江便道是天涯。
异国春回问鹿亹，风微浪静受朝暾。云屏列翠飞孤凤，烟镜浮花漾七鲲。
古堠初依新树色，灵槎远赴碧天痕。未知铁骑戈船在，落落罛寮水面村。
春台花满赤嵌边，万里流光海市妍。鱼鸟之间游化国，图经以外问桑田。
波吞广漠原无地，帆饱曾颸欲上天。自识浮踪真在梦，烟中着脚镜中旋。
霁晓空天散冷光，飓风三日断横洋。归营戍卒春逃瘴，阅世山翁夜咤霜。
红刺桐花围郡邑，碧篔簹笋拂沧浪。流年冉冉无聊赖，枉有高歌学楚狂。
万里浮云着眼轻，狂奴阅世太纵横。不耕不织夫何益，能啸能歌亦有情。
醉后作诗招旧鬼，花时对月忆前生。市朝须信无长策，孰是逃名孰近名。
心迹经年两自嗤，一官寒瘦一编诗。踌躇生理流光速，展转归期去日迟。
瘴气潜闻花放后，潮声盈听月明时。杜康功用真微妙，天地蜉蝣总不知。
枉羡青云切太虚，无端飞堕海东隅。风花露草春绵邈，瘴雨蛮烟梦有无。
肉食纵横清兴少，簿书填委道心孤。缘何倔强羞言老，对镜偷闲镊白须。
草堂雨过胜林丘，竹榻横斜枕簟幽。素月函烟清露暗，归云似水众星浮。
千忧一释秋将及，诸苦全消暑乍收。满院天香人静后，未知身在海东头。
散步空庭独敛襟，此身端与世浮沉。凄迷海国看云地，宛转秋宵对月心。
那得来鸿逢去燕，每思红叶间青林。大都百物无聊赖，满耳寒螿不是吟。
天南景物正纷纭，瘴雨才过又夕曛。月渚寒山沉白浪，风林冬笋入青云。
巢居泛宅俱成趣，荷锸施罛自有群。心忆江乡无别事，千峰飞雪酒微醺。
天涯风俗漫相亲，吴带曹衣迥不伦。无复屠苏障两耳，服妖今已被文身。
赤嵌东山高万丈，金方溟涨天为池。羲和驾驭火鞭疾，霞车虹靷来何迟。
未旰登台望蒙谷，虞泉下掬临崦嵫。是日天海明无翳，冉冉崇盖观西驰。
火轮渐低光转近，与海鳞甲交离离。初没半轮如合璧，神芒百道兼千丝。
骊珠既堕萍实隐，九瀛化冶金鎔时。踆鸟戢翼不我与，烛龙低首焉能为。
阳气接戍便灰死，暡曚暗暧徒逶迤。巨浪翻空忽腾沸，万烽并举边人疑。
谽呀豁閜舒长影，爚爚震震焚其逵。烈焰烘云烦煅炼，洪炉煮海还蒸炊。
佛国明灯不知夜，神丘火穴良可窥。燊燊应符再中瑞，辉辉拟见连珠奇。
空中长绳逝欲挽，河上杖策行当追。戈挥三舍战未已，射落九驭苏来随。
西隅白虎其宿昴，功成宜退胡相稽。长留山头少皞语，天目未闭诸神嬉。
伫立荒台莲漏下，燋烟灭尽星光垂。忆昔山东登日观，峰头道士能狂痴。
天鸡一唱呼我起，岩峦远接扶桑枝。金柱红盆耀溟渤，三山隐见浮蛟螭。
大地光明杳何极，梦魂往往亲重曦。焉知落拓沧洲外，断蓬却逐西倾葵。
生死浮沉吁可怪，寸心炯炯无人知。浮空巨镇海云齐，七点鲲身踞水犀。
潮趁去来分顺逆，风乘朝暮便东西。空城一任生禾黍，老将应知厌鼓鼙。
战舸如山乌在幕，千樯影静夕阳低。闽人虚畏甲申雨，海客真愁己卯风。
千里霞光当日暮，一痕虹影在天东。尧忧不离耕桑事，禹贡难忘战伐功。
七里风涛万叠愁，归来不道小瀛洲。流云过影身摇动，空宇无声耳唧啾。
飘泊樽罍三峡夜，黄昏枕簟九疑秋。自量终是尘凡客，海月应难挂席求。
秋云向暮总阴森，竹屋卑栖枳棘林。风外叶鸣山鸟怪，雨中灯静寺钟沈。
瘴烟作祟香先到，积水生寒夜渐深。耳目悲凉成底事，草虫还为发孤吟。
云胡吼怒弥昼夜，震撼鲛室喧龙堂。延听千声无远近，气沴风屯海为运。
穷天拗忿悲莫伸，死地埋忧思欲奋。初时起类渔阳挝，七鲲喷沫开谽谺。
繁响渐臻有嘘噏，万蹄按辔行虚沙。倏如战胜轰千轴，刮干戾坤为起伏。
漓以山摧熊虎号，砰磕成雷魔母哭。山摧石烂如寒灰，雷霆翻空偶驰逐。
十日五日吼不休，使我耳聋心矗矗。或言訇哮由积风，挂席长梢凝碧空。
朝夕池边历岁月，去来喧寂将毋同。老农又言征在雨，黑螭隐见青鼍舞。
叫啸年来彻霄汉，炎威千里成焦土。泱泱海若大难名，我欲问之阻长鲸。
水德懦弱惧民玩，庶几赫怒张奇兵。大贤崇实戒虚声，股肱之喜良非轻。
平生未解隔宵愁，放达能经万里游。不遣归心随去鸟，但将高兴答清秋。
暖风动幕花光乱，凉月盈樽露气浮。嫩绿文来蓣薯熟，甘香绝胜稻粮谋。
榕生海甸长官宅，冬叶青青拟松栢。高干上逾层楼颠，横枝盖地一千尺。
连蜷偃蹇筋骨露，磥砢盘郁脂膏积。赴土藤根蛇尾青，垂空绦线龙髯赤。
黄鸟嘤嘤不露身，白驹仡仡无停隙。种植当年好事人，故遣根柯盘怪石。
磝磝蓊蓊皆有情，相轧相樛共支脉。崖颠叶底费吟哦，散发披襟阅朝夕。
雨中灭窍蒙云烟，风里搔樖斗戈戟。不同痴大空滑柔，尽化粗顽得润泽。
太华青城纷满眼，木石幽居念畴昔。此日投荒大海阳，一生剩有烟霞癖。
叶叶征帆似羽翰，排空飞上白云端。驰风骋雨无常态，海水那知天地寒。
抱琴相赠谢山翁，仙尉挥弦指法工。流水高山无懦响，叩宫弹角有清风。
刺桐城里烟花静，丛竹墙边鸟雀空。味备五音欢百物，蓼根独有避甘虫。
腊月晦日大雷雨，长风挟浪翻高空。海中龙蛇厌蟠蛰，世上草木开屯蒙。
赫怒昔闻殚帝力，妖祥今见烦天工。无敢戏渝独危坐，寒花往往能鲜红。
天外今知乐事偏，茅斋洒扫驻三年。连林兰本飘金粟，出屋蕉丛吐赤莲。
棋局傍观无我相，醉乡渐入有仙缘。蛮烟瘴雨何滋味，八尺风漪得稳眠。
润绿编青上拂云，下枝勾棘最纷纭。到门却步遥成趣，未负生平爱此君。
萱花自惜可忘忧，小草如何却解愁。为语世人休怪诧，风情太甚要含羞。
黑入太阴根干老，翠生凤尾叶横斜。纱笼琐细玲珑雪，道是千花是一花。
玲珑暖玉更施朱，锦绣成团缀几株。绛雪即今零落尽，余枝犹是小珊瑚。
美人名自香山赠，珍重丛生琥珀芽。纔省汉家宫样好，澹烟斜月见新花。
五日当庭斫绿瓜，蒲觞聊与酌流霞。香罗细葛思难到，白海青潮景未斜。
稉稻垂楣同艾叶，扶桑照眼胜榴花。心知南国音书少，醉听回帆鼓一挝。
瘴山苦雾结胚胎，穷阴深墨堆枯煤。赤日沈为死灰色，劲风万古无由开。
下有长河名淡水，玉碗澄之清且旨。化为碧血与鸩浆，杀人不见波涛起。
山有飞禽河有鱼，上原下隰黄茅居。岛民生与瘴相习，诸番杂作古丘墟。
墟中婺妇能为鬼，婆娑其舞歌笑娓。舌语疑咒走痴癫，人瘴由来胜蛇虺。
嗟我御暴兮边城，扫除无力空含情。樵山饮水滋惭恧，仕宦五瘴良非轻。
海潮迅复千丈波，宝剑出匣悲风多。剑身三尺菖蒲叶，文成蝌蚪星辰罗。
耿耿光明拖疋练，潢潢气势翻长河。绕膝柔如弓抱月，铮然脱手锵鸣珂。
壮士斫石迸阴火，应声解物无延俄。寒灯照夜老蛟泣，冷雨入屋神龙歌。
长须遗民向我说，儿时丧乱沦于倭。长历荷兰诸绝国，酷嗜长剑情靡他。
番禁例同盗神器，得此逋窜遭蹉跎。渡海中流鬼物夺，雷公电母频撝诃。
归向中原乃拂拭，照见头发霜为皤。良工导我开生面，千金装饰十年磨。
佩之邪心除已尽，世人不敢轻摩挲。我有墨兵久不用，睹此神物心平和。
愿见圣人舞干羽，喜逢宇内销兵戈。遗民掀髯发长啸，太平对此将如何。
万事不平今已矣，掉头蹈海双滂沱。一片秋云坠海邦，昨来对镜雪痕双。
寒生药铫吹残火，风至毡裘拥破窗。伏枕似逃文士会，闭门不受酒人降。
此间归思知多少，梦逐惊鸿渡皖江。半间七尺呻吟地，拥被披裘对夕曛。
侵隐墨蚊何善伺，缘空朱蚁似多闻。芳樽独负忘归子，良药全凭抱节君。
莫道前轩花有径，未能着屐已离群。澎岛渔人乞我歌，海龙双跃出盘涡。
爪牙未具空麟鬣，直似枯鱼泣过河。七十二屿称澎湖，沧溟万里开荒涂。
屿屿盘纡互钩带，洪波割据成方隅。东西二吉门户壮，将军之澳为中区。
雄师镇压马宫汛，天然犄角中邦无。其余赋形非一状，纷陈簠簋兼盘盂。
蛟蛇拳曲龙隐见，狮象蹲踞僧跏趺。诸流回澓舟难入，逆帆欲泊兴嗟吁。
百折终成触嶣势，狂澜反走如亡逋。有时无风水澄镜，咫尺胶固谁能逾。
巨舸理不任篙橶，束手待敌甘为俘。汪洋指南争此土，既到往往遭艰虞。
昔日王师事征讨，神兵彷佛前驰驱。风摧火灭甘泉沸，降幡夜出台山陬。
制府谋成输百万，冠军一战真良图。事关正统岂微细，封赏有间传闻殊。
榜人维舟汲清水，蹑踪到顶招吾徒。黑铁崩崖潮欲缩，黄沙石碛盐为污。
蚝岛峰峦咸破碎，凫亹草木原焦枯。大海东流无底极，振衣一啸心踟蹰。
一死从夫孰颉颃，盖棺犹着嫁衣裳。丹心直付冰霜冷，白骨能同日月光。
天上玉楼应有伴，人间巾帼独流芳。尘闤那得留仙种，两两精魂依北邙。
山头乱石金华羊，下饮大澥波茫茫。蹴蹋洪涛溅飞沫，紫澜迅激浮惊霜。
北关拔起通一线，訇然石扇森开张。天开地辟绝人迹，胡烦设险劳堤防。
我皇德远暨日出，坐变斥卤为耕桑。乃知天意早有在，阳施阴设成岩疆。
我来叱驭行过此，戍卒环列排櫐枪。关中沃野七千甲，南东其亩棻铺穰。
地无可欲视听寂，安得习染生痴狂。无怀葛天在人世，桃源之说非荒唐。
鯷壑东瞻寒礁石，鸡笼西顾连崇冈。瞿唐剑阁身未到，鄳厄视此谁低昂。
台东山势如连鳌，溟郣气大喷云涛。包孕隐现不可测，突兀时露脽与尻。
长风一扫净寥廓，苍峭百折屏风高。恍移庐阜坠蛮徼，奇秀未可轻訾謷。
悬厓绝磴孰能傍，生番趫捷追猿猱。平时杀戮代耕作，强弓毒矢争先操。
岂惟人迹不敢入，赤豹骇遁玄熊嘷。安知中央大如砺，沃野顷莫开平皋。
南山虽锢犹有鄛，利在彼肯遗秋毫。决渠荷锸昼画井，腰镰秷秷芟蓬蒿。
野犍千头竞跳掷，驯伏渐可加笼绦。人生有性物有性，物犹就扰人何逃。
胡为巧诱复豪夺，密箐昼夜长号咷。况闻风俗亦不恶，嗜好服食同吾曹。
龙梭作镊织锦罽，鹅管书字传红毛。留客囤居若图画，待姑嚼米成香醪。
秋千游戏树阴底，嘴琴鼻箫声囋嘈。谁能抚摩适厥性，淳质正可资熏陶。
武陵仙乡在人世，青溪夹岸栽红桃。花开洞口春水发，相寻我欲拿鱼魛。
名家淑女掷芳年，未解三生石上缘。皓月长明沧水面，颓风直挽凤山巅。
岂贪盛节垂千叶，但矢贞心到九泉。扶植纲常吾辈事，新诗题徧海东天。
小山脉脉祖昆仑，渡海穿江逐浪奔。翠树千层枝隐凤，碧波万顷窟藏鼋。
纵观鱼跃硫磺水，谛听潮来打鼓门。偏是怒涛风雨后，赤鳞金甲吼干坤。
同根两干万余里，其间有国名扶桑。地临仙岛蓬莱渡，蛟室龙宫还布护。
金乌闪闪起碧波，欃枪惊落摇婆娑。魑魅魍魉各消散，尧天舜日光融和。
岛屿风清商贾聚，鲸鲵浪靖征帆布。文身黑齿游恩波，金汤百二雄东顾。
城俯汪洋岛屿孤，周遭楼阁倚菰蒲。一番风雨醒残梦，万顷波涛冷壮图。
戍卒戈船蟠地利，桑麻鸡犬附天都。闾阎近已敷文教，不是殊方旧楷模。
野色苍茫月色幽，一溪流水去无休。涛声乱卷惊残梦，竹叶轻敲报早秋。
树起猿猴延涧跃，风翻鸟雀借林投。萧条景物他乡异，中夜漫漫发旅愁。
东西遥对海疆秋，高接云虚尺五楼。百户千窗迷野草，贺兰曾作万年谋。
寂寂荒村薄海滨，孤灯独影一征人。风飘番社三更雨，梦断京华十丈尘。
半岭雾笼星月暗，一痕烟锁画图新。秋来每忆家园里，小艇渔蓑自采莼。
观音山过两三家，便是埤头小径斜。买卖浑沽村舍酒，往来常驾野牛车。
社邻傀儡行人少，地接琉球去水赊。茅店荒鸡啼夜月，青灯只影滞天涯。
淡水悠悠天尽头，东连傀儡徧荒丘。云迷树隐猿猴啸，鬼舞山深虎豹愁。
野寺疏钟烟瘴路，黄沙白露泬寥秋。不知谈笑封侯者，冒险冲寒似我不。
百里长征山径纡，溪边竹里走番奴。蛮音杂沓闻鶗鴂，茅屋参差入画图。
裸体威仪存幅布，缠头修饰喜生刍。有时客至呼兄弟，一笑频斟打喇酥。
竹影萧萧夜色寒，风翻宿鸟折霜翰。中原佳气凭栏望，海外星文倚剑看。
树映层峦云漠漠，桥通隔岸水漫漫。芙蓉且喜三冬盛，明日黄花如是观。
春来梅柳斗芳菲，散步清溪到翠微。盘石水藤迷野径，辞枝风叶拥禅扉。
踏开觉路香生屐，振落天花色染衣。更上一层回首处，故山遥望寸心违。
百里山城几代瓜，我来犹自少官衙。承宣何地藏公案，听断无从隐使车。
茅屋几间开枳棘，竹帘四壁带烟霞。群山极目含佳气，春色晴光到万家。
绣幕尘生破镜鸾，一朝春色已凋残。从容就义冰心苦，慷慨辞亲血泪干。
渺渺幽魂随地下，萋萋衰草泣江千。百年今日干坤老，一夜西风俎豆寒。
大岗山过小岗山，万木苍苍一望间。四野遥团翠色迥，两峰高接白云闲。
悬岩古洞藏金粟，怪石枯藤隐玉环。几欲登临艰步履，夕阳斜照水流湾。
刮地西风古墓门，马啼衰草感王孙。道傍密布桄榔树，竹里深藏番檨园。
沧海无情流夜月，干坤有恨吊忠魂。深秋尚有啼鹃血，十里红花染泪痕。
晓色寒侵露未晞，黄沙漠漠扑征衣。劳人几度图兴建，大地千年护翠微。
大岗山过小岗山，万木苍苍一望间。四野遥团翠色回，两峰高接白云闲。
悬岩古洞藏金粟，怪石枯藤隐玉环。几欲登临艰步履，夕阳斜照水流湾。
东风纔到画楼西，翠迫纱窗影欲迷。梦破海天红袖冷，绿杨枝上晓莺啼。
与客凭临望翠涛，黄泥偏说是登高。虽无海雁衔书至，尚有风鸢结阵镳。
短发伤秋还落帽，异乡过节漫题糕。沿山寻遍茱萸少，且把篱花送浊醪。
台阳北路三貂艰，转行东下临深湾。忽逢海岛如屏环，孤峰耸立苍石顽。
询之父老名龟山，招同舟子相跻攀。果然形色龟一般，四足绵亘千波间。
首尾崚嶒苔藓斑，天公厌若坚甲擐。霹雳一声流血殷，惊走生番驰无还。
甲虫三百汝为长，水族之中巨灵掌。不期石头宛肖像，波涛掀天风鼓荡。
渔舟到此难下网，但见奔腾万马响。狂澜回潭深万丈，飘泊海艘如鱼鮝。
向闻樵采有人上，虎穴幽深作蝄蜽。五总十朋常来往，气吞鲸浪呼吸爽。
蛟龙过此敢纵放，鼋鼍同类但瞻仰。年年滋生如卵养，变化无穷神通广。
又闻每岁临中秋，当空皓魄月夜幽。花啼文角蹲犀牛，此山挟之海面浮。
两角分开水不流，双目如珠夜光投。忽作海市飞蜃楼，风波顷刻翻不休。
我今橐笔来高游，鳄鱼何用韩公谋。制伏神怪如楚囚，生民乐利沧海收。
泰王图画谢家诗，一种风流一段痴。不是钟情偏爱蝶，羡他占尽好花枝。
黄花黄叶逼深秋，出郭来从野寺游。抖擞征衣还未了，一声清磬度林邱。
密竹深林旧馆娃，霸图空后现袈裟。只今一片禅心月，曾照当年舞袖家。
娘娇耸出碧云空，俯撼流波势更雄。日影随潮寒欲曙，松声卧海午生风。
依稀雪涌浮天外，恍惚雷轰入耳中。自是圣朝恩泽溥，河清共庆九州同。
激荡飞流白似银，苍茫烟树绝纤尘。舟横两岸楼相对，风正孤帆月一轮。
远近行人争渡口，东西归鸟歇鲲身。城头吹角音偏异，还听猿啼酸更辛。
渔舟杂沓傍沙汀，灯影参差照北冥。旷野但看光烨烨，远山能辨色青青。
天边荡漾非关月，水际熹微似落星。到晓尚余红惨淡，莫疑宵烛放宫庭。
风和春暖水流汤，鹿耳雄开天一方。疾卷沙堤成白练，横冲古岸作潢洋。
扬帆伐鼓争先进，撒网拖鱼自列行。过客纷纷皆冒险，利名牵惹到岩疆。
鸡笼岩壑各争妍，雪积光摇庾岭然。日映鳞鳞铺玉屑，鸦飞点点拂云笺。
参差石面千层白，高下林梢一抹烟。清兴此时已不浅，何须秋夜月流天。
云收雾卷水漫漫，天末曈曨渐吐丹。销铄千条穿白浪，琉璃万顷涌金盘。
莫道扶桑相隔远，升沉明晦得同观。夕阳摇曳紫金沙，西屿含霞景色奢。
光拖陌上如横锦，影射天边似散花。遥望飞鸦疑杜宇，顿教万物尽生华。
谩言游赏四难并，涛听斐亭接远声。车马飞奔连夜发，蛟龙出窟带山倾。
喧聒此时殊不已，轰轰岂止一牛鸣。乘兴登台望四隅，海天莫可定嬴输。
黄云浩淼离还合，苍霭微茫有若无。楼市结来成幻景，团圞涌出映方壶。
渔人罢钓沙滩上，换酒归时招复呼。欲图相见在幽冥，月暗风摧痛雉经。
女子一生斯不愧，丈夫千载有余馨。全归节烈还天地，留取光辉照户庭。
百卉争妍岁已新，秋容点缀最宜人。飧英绛县颜如赭，载酒柴桑日正新。
好与炎时同炙手，故将冷艳压寒津。灯宵无限衔杯兴，篱畔黄花也醉春。
欲挽狂澜愧弗胜，孤忠百折有谁朋。酬恩一缕江天晓，脱迹两间箕尾乘。
不污汗青辜皦日，弥坚贞白谢高陵。春秋大义昭今古，芳草萋萋气厉棱。
宗臣庙算定岩疆，奕世盟勋带砺长。黄石书精余枕秘，青油幕远即戎行。
天家枝干标英早，阃外韬钤决策良。受命专征谁得似，东山零雨古錡斨。
横海将军下濑船，轻飞迅度讶从天。鲸鲵尽扫波方静，蔓草难图势更延。
直许奋身先士卒，可堪带甲满山川。闻声便慰云霓望，况复王师出万全。
惠泽仁风却战氛，恩怀挟纩遍三军。梯云冷辟荆榛路，渡水宵乘鹅鹜群。
疾苦再三亲慰问，箪醪取次爱平分。丈人正协师中吉，马首讴歌到处闻。
劳瘁年年短后衣，营门柳色几依微。婴城屹立邱山重，传箭齐惊霹雳飞。
七省藩篱争海口，三家苞蘗陨霜威。南天夜报平安火，大将功成鬓欲稀。
计日班师颂止戈，乘箕忽地白云窝。大星落处光芒在，群马悲余涕泗多。
但有图书遗败橐，空烦士女致虞歌。江山不改民完聚，忍见萧然丹旐过。
餐风沐雨竭绸缪，掩胳埋胔德意周。半壁已成磐石固，一言不及子孙谋。
帝深震悼思元佐，礼备荣哀答壮猷。曾为羊公同罢市，丰碑积泪岘山头。
巍峨庙貌耸高旻，鸟革翬飞藻采陈。漠漠云烟凝肸蠁，丸丸松柏历冬春。
维新竞铸黄金像，感旧犹存白发民。往日指麾旄钺处，山巅水涘肃迎神。
紫泥书札凤鸾驰，诏予贤良再立祠。海国瞻依同怙冒，瑶林郁积发孙枝。
香升俎豆烝尝远，节制东南棨戟移。我亦州民叨厦庇，咏恩聊继瓠蒲诗。
火飞龙碽红毛尽，颷涌羊山白下惊。劫运不曾逾甲子，俄看东海腐长鲸。
青油红斾拥风云，阃外专征兕甲军。穷岛降帆争献玺，尚方御锦远褒勲。
干坤何处存华发，妾媵偏能伴旅坟。金碗不随淋雨出，一杯蛮土野花熏。
牖户谁怀阴雨思，春华忽谢刺桐枝。无端鸭母狂称帝，直为豨群怒誓师。
潮长海亹频得力，晛消冰雪未移时。山头碧血成陈迹，酾酒还登五将祠。
朝来手君录别句，羁愁离绪不可支。君行有日先我驰，我则谁为苦絷维。
把酒题糕兴未孤，仙亭四合燕清娱。黄花旧里亲朋远，碧海西风节物殊。
昼永庭墀秋一鹤，年丰歌颂野多稌。登高健足应犹昔，醉上榕梁不索扶。
团团孤屿水中央，稻熟浮田吠蛤凉。烟火渡头移蟒甲，青山环映白波光。
空明潭影月溶溶，向夜寒随剑气冲。三尺枯蛟抱树死，祇余秋水绕加冬。
郊垧小队逐元戎，碧水青畴曲曲通。昨夜诗来灯影下，新凉人出雨声中。
民依土物原知爱，宦迹天涯不易同。一笑看君挥羽扇，风流犹是旧文雄。
阑干几曲雨苔侵，色效川红苦不禁。坠叶罢飞空砌冷，流萤微度古墙阴。
娇柔自惜伤秋骨，黯淡谁知怯露心。若问断肠当日事，粉痕和泪尚涔涔。
莎厅风露洒新秋，高跨榕梁豁远眸。绿水不波凉樾美，青云得路亘虹修。
天涯樽酒星同聚，月地车帷夕共游。三匝巢林余倦翮，无烦乌鹊到桥头。
宝鸭金猊气郁纷，畹兰清味静中闻。临风细仿双钩篆，伴月浓歊一穗云。
旖旎向空横岫影，温黁余蔼映帘纹。十年画省依荀座，记否朝衫侍女熏。
秋雨淫淫不可止，阶前积潦产蛙子。海声吼入乡梦中，错认钱唐夜潮起。
土花延碧上我床，萤飞深竹寒无光。风生葛衣旅鬓白，漏鼓不鸣凄永夕。
挑灯坐听勿复愁，夏时一滴琼膏流。吹浪鲸鱼匝地雷，门扃碧水藓花堆。
情缘一雨分忧喜，信隔重溟罢往来。虫韵入窗秋烛冷，漏痕侵枕古墙頺。
披襟中夜听残溜，小篆铜炉自拨灰。无妨修竹共闲居，亚字墙头午荫余。
白日冷随麾扇尽，绿天浓映写经初。雨窗搅梦千重响，秋馆缄愁一束书。
寥泬晴空海外天，清斋兰菊共幽妍。身辞故国输秋燕，病入西风感暮蝉。
对酒那知蛮曲误，逢场肯厌烛花偏。黄茆屋底宵如岁，愿废先生半枕眠。
暖风十月拂蕉衫，花底摊书屋似龛。绝域光阴轻过客，匡床魂梦事幽探。
琴鸣磵户泉声古，日照山楼木叶酣。省识游踪犹在世，白头应着旧烟岚。
知时好雨洒芳田，闲试僧庐洗钵泉。一派海潮空外响，满怀冰雪句中传。
云生树杪钟楼晚，鸟步花阴石径妍。笠屐何当随野衲，秋风归旆独悠然。
持节番寮往复还，海声溪韵共潺湲。红蕉径里居人少，紫蔗田边牧竖闲。
小队駸駸投野宿，前旌冉冉渡沙湾。夕晖澹着倪黄笔，一抹平林数尺山。
六管飞灰动一阳，宵分未减昼阴长。丛篁鸟语官斋静，小榻棋声佛火香。
域外远游频改岁，镜中新鬓遽成霜。巳公茅屋吟诗处，早有梅花映水光。
盘写晶丸转未停，弘成吞处石光荧。何如插羽凌风去，碧落新晴听远铃。
日日开笼放雪衣，海天难得寄书归。祇教早脱将雏苦，化作诗肠白凤飞。
海风刁骚西日暝，爆竹满城独客警。送神何归云上天，云车飚马相腾骞。
灶君有言长落后，安用黄羊致暴富。一枝残烛对羁人，绝徼山川去国身。
多历岁时知已老，强同樽酒孰为亲。椒花远梦红炉会，蕙草闲庭碧海春。
天与离怀博诗趣，朝衫脱尽六街尘。又从海国度王正，物态熙荣协气生。
隔岁梅花香笔格，先春小雨拂帘旌。闭门索句无多事，把酒听莺第一声。
雨载萧闲尘俗外，可知懒癖是天成。海滨槎客旧吟曹，领略春风上绣袍。
佳色一帘花掩蔼，孤踪万里水周遭。未除言语频焚藁，岂有英雄惯捉刀。
廷吒强秦浑不惧，引车时复避同人。等闲嫌怨且全拋，两虎何堪共怒哮。
举国无心完赵璧，祇疑廉蔺是私交。东风花市远移轮，十度京华探蚤春。
记得城南闲女伴，连宵挝鼓恼比邻。潮鸡齐唱二更初，竹影空斋自校书。
记得传柑春燕散，玻璃灯里看红鱼。佛桑庭下露盈盈，旧梦难追隔水程。
记得踏歌人静后，油窗坐听斗牌声。胆瓶清供一枝梅，新月如珪照客杯。
记得彩旛头上卸，粉香轻逐落英来。佳饰传柑胜事多，双榕桥下粲星河。
纔逢瑞雨如珠洒，却讶仙槎犯斗过。彩耀银旛春不夜，光连贝阙海无波。
黄堂一夕琴丝动，万井同赓麦秀歌。霁后华灯较月多，环台澄景象银河。
十千酒美难辞醉，三五宵良肯放过。海国鱼龙争曝采，春田雨露尽涵波。
藉君阁上青藜焰，来照当筵击节歌。双持使节阅时多，星斗同躔不隔河。
饮伴那须篱外索，灯辉可但壁间过。吟春好句分红纸，卜夜深杯卷白波。
今夕故园无梦到，天涯随处有笙歌。琼台壁月曙光多，彷佛群真会绛河。
客未及瓜姑且住，游当秉烛愿重过。百年乔木留棠荫，五夜华裾映酒波。
要识阳春今有脚，蛮童骑竹唱新歌。宦辙休夸涉历多，一经观海藐江河。
茫茫大地东南满，落落同人旦晚过。花趁暖风春有信，酒盈衰面老回波。
儒将胸中斗宿多，洗兵旧雨挽天河。高城四面容春入，晚角双吹喜客过。
座有麒麘堪写照，川无蛟鳄久恬波。裘轻带缓风流甚，细柳旌门奏雅歌。
叠浪层岩相间多，梦归不独阻关河。思家念虑劳安顿，习静工夫易错过。
重里筠笼寄海南，寺闻未减树头甘。年时最解相如渴，玉手搓香酒半酣。
上方仙品三年别，今夜清芬入梦中。如水臣心到处清，图书归载海航轻。
迹留鸿雪三年过，韵叶埙箎一气鸣。送客自崖谁不返，离杯入手我先行。
白波赤嵌斜阳渡，回首苍茫无限情。横风北来阻归棹，海水起立鱼龙啸。
一过再过岂所期，人生去住殊难料。六代山川江以南，峰堪结屋矶堪钓。
欲置闲身入画图，如箭风帆虚远眺。此处青天沦白波，鲸眼摇光日无曜。
稀微烟火几渔家，寸树不生人罕到。前年寄碇西屿头，旱气虫虫沙石燥。
今年复此枕潮声，墨云颓颓风雨暴。往来行路只艰难，我实不德躬自悼。
万里君亲旅梦残，水禽格磔啼神庙。明朝天意复何若，霁月忽从舷际照。
澄台上下树婆娑，满目残阳动碧波。天水无垠同一气，风帆如叶岛如螺。
绿莎厅后影扶疏，龙卧虹垂曲更舒。若比渔梁临水次，未妨缘木一求鱼。
留得清风动去思，千竿潇碧影猗猗。何人呼起文同笔，有斐亭前画卫诗。
歌罢蛮腔易梵腔，层楼烟际晚钟撞。吟诗赌弈人稀到，闲煞孤寒白菊窗。
近接宫墙数仞高，星光磊磊起文豪。问名已列魁三象，分派应如海一鳌。
鬐翼连翩振地垠，风抟水击势难驯。鹏图孰是南溟好，愿尔长安徙海身。
三十六屿如排衙，渔舍参差烟火赊。塞里风多异南北，莫教海客误停槎。
七更针路指澎湖，秘本流传近有无。此地未须论道里，风生八面往来殊。
睚眦小忿久难忘，牙角频争雀鼠伤。一抹腮红还旧好，解纷惟有送槟榔。
金勒笼头锦辔纡，追风犊子抵神驹。晴郊鞭影摇山绿，写出函关老子图。
凤头龙尾好衣裾，锦绣偏诸谢不如。若使贾生来此地，未知流涕更何如。
流珠炊玉食维艰，终岁勤劬敢务闲。生计只知依稼穑，一枝栖息号禾间。
包练衣衫最丽都，换年风景野花敷。金藤耀首新妆裹，答答偏宜宾也珠。
玉蛆满瓮新醅熟，滴滴流芬齿颊中。乌衣渐易裸人风，尺布为褌犊鼻同。
可但鹿胎花簇簇，达戈纹锦手裁工。垂肩粉耳大如盘，贯竹填螺取次宽。
定情虽假白螺钱，麻达歌谐礼数捐。几处社寮清月夜，鼻箫吹彻手随牵。
瓜瓞移根自剪劖，家家秦赘俗同谙。再传尽使孙忘祖，有赚惟知女胜男。
一枕鼾齁树杪眠，从来木处不曾颠。此中风味人知少，蝴蝶南柯梦竟全。
浴川女伴不知寒，绿水鸬鹚雪影翻。见说生雏纔堕地，波池堪作浴儿盘。
反目还将放手称，牵手挈酒痛交惩。何如白首期偕老，高筏迎归耀彩缯。
出草东郊径路深，枝头鸟语最关心。几声啁唽宛如诉，不似黄鹂俱好音。
抵须设网与操舟，撑突清溪截上流。发发游鱼齐入手，筠笼顷刻百千头。
攀枝已讶众猱升，渡水惊牵百丈藤。真见飞行都绝迹，西京那数戏橦緪。
领悬文石间雕螺，连臂唉噫踏地歌。簇锦围中看赐酒，累觞未觉醉颜酡。
毛羽丰茸皮甲皴，阿谁截得凤凰身。番梨纵得称名好，何似中原大谷珍。
干霄刺竹易聚生，渭水淇园未较盈。千亩侯封未足贵，赖君海表立长城。
草木多情似有之，叶憎人触避人嗤。也知指佞曾无补，试问含羞却为谁。
琐窗闲静影蹁跹，绕砌亭亭发七弦。高下有情娇映月，浅深着色嫩含烟。
乍经新雨银丝润，旋挹微风翠带鲜。最喜秋来红结绶，一尊相对韵悠然。
少寒多暖不霜天，木叶长青花久妍。真个四时皆似夏，荷花度腊菊迎年。
片片波光簇似银，安平西去净无尘。帆飞斜照云千叠，月涌寒潮镜一轮。
戍士操舟忙大井，渔人晒网出昆身。同游海外雍熙世，冰蘗休忘帝力辛。
台阳胜概数沙汀，极目烟波夜未冥。岸岸渔舟依浅碧，层层灯火映遥青。
光分鹿耳重门燧，影倒沧洲满地星。幕府无劳巡羽骑，贡球久已奉王庭。
鹿门春暖水汤汤，天为东宁锁一方。震耳雷轰潮过午，排山浪涌雪明洋。
烟堤摇曳舟千个，沙港参差鹭几行。闻道钱鏐能射却，惭无半策展台疆。
六出花飞花自妍，鸡笼烂熳越嫣然。千寻岩壑铺银练，半幅琉璃簇玉笺。
宜与王猷供晚棹，漫劳苏武啮荒烟。风光闻说西山霁，此地风光别一天。
唱罢天鸡夜尚漫，东溟先显一轮丹。恍如火齐烧沧海，可似明珠捧玉盘。
魑魅渐消星散散，芙蓉初照影团团。从容升向中天去，万国山河仰大观。
孤悬一岛锁汀沙，向晚晴霞景更奢。彩映寒波分紫气，光摇碧汉闪青蛇。
神工炼石裁为锦，天女凌虚散作花。记得依稀何处是，赤城山畔月同华。
一亭春色已难并，况有涛飞四壁声。辘辘音从空外渡，涓涓酒向座中倾。
倾谈尽是烟波叟，折屐何妨草木兵。洗耳听来能破睡，恍疑天籁不时鸣。
海上层台俯四隅，纵观观止百川输。波光耀日连天有，蜃气成楼到地无。
泼眼昔曾吞梦泽，荡胸今更挹冰壶。微躯薄宦重洋隔，欲叩君恩仗吸呼。
星河岛屿此天同，浴咏春风共冠童。礼乐百年沾圣化，诵弦多士仰儒宗。
珊瑚网下鲛人窟，蚌蛤珠胎夜月中。为语芸窗勤讲肄，菁莪乐育望无穷。
清风绝徼靖边藩，盛典重优养士恩。鉴秉天南新扫榻，筵开海北欲倾樽。
衣冠四十斯文寄，礼乐三千至道存。但愿鲲鹏腾渤海，敢言桃李尽公门。
处己谦虚世莫京，南庄鼎重藉声名。一朝清理功非偶，数载欺凌气自平。
旧典于今犹恪守，成规终古不纷更。芝兰气味熏人醉，莫解情缘送远程。
沧溟水涨连天起，澎湃奔腾万马喧。声撼鲲身银浪转，光摇鹿耳玉山翻。
萧条古木寒无色，淅沥长廊酒满尊。万壑千岩都不见，天涯风雨正黄昏。
耸立凭栏荡远眸，海天一碧望中收。鲸鱼潜伏三千浪，鹏鸟高搏九万秋。
极目无情逢幻市，近山有意觅琼楼。会当上献安期枣，看取沧溟瑞色浮。
暮潮初静月华生，秋草秋花放晚晴。一种破愁愁不断，空阶蝘蜓向人鸣。
料峭新寒不自持，海滨风雨正丝丝。坐看凤尾涓涓静，卧送渔帆片片迟。
云影逼人香篆暗，波痕堆户布帷垂。琴荒未有南熏谱，偷得身闲把一卮。
产自污泥涅不缁，迎风承露号交枝。看他亦解相萦抱，底事依依在水湄。
丹顶元裳雪作衣，千年华表尚怀归。尘寰众鸟新相伴，阆苑群仙旧所依。
自禀天真还任性，谁知高尚独忘机。樊笼久困冲霄翼，何日凌空一奋飞。
晚风庭院飞檐鼠，湿露阶除泣草虫。行饭人归花畔立，俨然身在画图中。
城南奎阁半尘埃，百六年来复盛开。万丈文光齐北斗，千寻紫气贯三台。
环山耸翠钟奇品，积水拖蓝育妙才。堪羡后昆能济美，先人曾此旧登台。
纔度春光年二十，绣帏便失鸳鸯偶。成仁祗在志能坚，取义从容名不朽。
取义成仁乐自知，贪生惜死意何为。不存白发人间老，愿损红颜地下随。
大慧早参仙女句，芳声倾动侍郎词。侍郎词赋本悠焉，仙女精神自蔼然。
阿郑品同仙女并，嗟余才短鲰生更。强将斑管指中飞，共勒贞名传德行。
特隆祀典羡开先，继美端须赖后贤。七点文星齐射斗，一枝彩笔独凌天。
门墙何止观瞻壮，灵爽从教赫濯传。愧我无能堪附骥，空随瞻礼乐年年。
陈君则友本天真，早把元方续季伦。二十年来勤教养，而今恰好结朱陈。
二郎潇洒佩琼琚，百两婚成三月余。孔雀屏前筵玳瑁，黄金帐里贮明珠。
画堂萧鼓赓和气，龙烛辉双照德舆。萧史有郎玉为妇，不作家翁快亦如。
台湾绝域贡降笺，举族归朝尽内迁。历授尧封千载后，地开禹贡九州前。
人民半与鱼龙杂，郡县全依岛屿偏。四十年来空倔强，至今始得罢楼船。
当年犀甲下扶余，衔璧谁怜轵道车。西市赭衣魂已渺，南朝紫盖事终虚。
帆来日本通商近，邑改天兴置吏初。一自孙恩分战舰，烽烟边海几丘墟。
高华遗屿自隋朝，营垒依然识旧标。淡水鸡笼谁竟渡，飓风蜃市几全消。
乘桴何意真浮海，叱石无能远驾桥。抽调可怜诸将士，不教辛苦说征辽。
穷岛军需飞檄催，蔗霜兼买鹿皮来。生番禳社三冬集，互市洋船六月开。
浪峤山形随地尽，厦门风信逐潮回。荷兰故土非瓯脱，窥伺将毋隐祸胎。
祀典原来肃厉坛，民间禳醮祝平安。若云冤鬼须超度，何必森罗设判官。
七宝灯明结彩花，金身丈六曳袈裟。相传孝子方成佛，底事当年早出家。
遍召群神到海东，不知香火普天同。灵旗来往当神速，未必停洋待顺风。
大千世界纳须弥，广结因缘正及期。见说酆都城不闭，阴司也有纵囚时。
冥府缘何不赈灾，鬼犹饥饿亦堪哀。生前想必饕贪惯，又向人间乞食来。
宫阙金银火化时，蜃楼海市望迷离。纸钱也要飘洋用，惑得台风阵阵吹。
处处笙歌彻夜喧，香车宝马烂盈门。河灯万点飞星斗，应改中元作上元。
多少游魂苦海边，可能拯拔出深渊。迢迢欲赴春闺梦，内渡何人问便船。
有饛飧簋酒盈尊，享祀无须待子孙。好事解囊多信士，自家曾否报亲恩。
海角天涯误此身，疲癃残疾苦吟呻。年年添入龙华会，年半乌烟坠里人。
金钱縻费万千偿，何不存留备救荒。生渡方为真普度，舍人渡鬼总茫茫。
缁流羽士鼓钟鸣，角抵侏儒箫管声。功德由来施此辈，鬼神还是为苍生。
蹉跎岁月独支离，愁绪今朝欲上眉。海外已为三载客，囊中惟剩一瓢诗。
安贫不用怜原宪，处约无求说项斯。但得百钱常挂杖，何劳仙子进琼卮。
拟将衰鬓寄东蒙，频月东风不得东。身世何堪常作客，飘摇难禁屡书空。
携儿兼载黄牛妪，农作应追皂帽翁。稍待波平阳月后，一舫须放碧流中。
昔日衣冠今渺茫，岛居一纪又搴裳。移家不惜乡千里，种秫何嫌水一方。
地理未经神禹画，医书应简华佗囊。余年从此游天外，知是刘郎是阮郎。
荷锄东海复何言，回首亲交总泪痕。曩岁英华联研席，两君名姓各飞翻。
何人为乞王琳首，自古难招屈子魂。独立苍茫无限恨，岫云归尽掩柴门。
轩车夕过喜王孙，呼取黄衫共酒尊。入钓新鱼堪一饱，小斋明烛好深论。
龙无云雨神何恃，剑落渊潭气自存。饮罢不须愁倒极，还期珍重在中原。
海外之海迁人稀，家人散尽独居夷。估客叠来怀抱恶，小楼坐去岁华驰。
夙昔嗟君心胆壮，鹰驱鸷击不相让。太分清浊保身疏，惠恕谴死仲翔放。
水底珊瑚渐长成，山头白雪常如齿。一年垂钓又一年，隔绝尘埃心则喜。
偶然钓得磻溪璜，再钓乃是陵阳鲤。放鱼归去养头角，待我济河呼苍兕。
功成他日来相迎，指点三山千万里。久居此岛何为乎，恶溪之恶愚公愚。
半亩稻田不可治，畦中种菜三百株。晨夕桔槔那得濡，沾块之雨昨宵下。
叶里抽茎生意殊，烹菜沽酒卿自慰。西邻我友亦可呼，只今十载在泥涂。
南云杳杳天路逋，我欲往从乏騊駼。自从飘泊臻兹岛，历数飞蓬十八年。
函谷谁占藏史气，汉家空叹子卿贤。土民衣服真如古，荒屿星河又一天。
荷锄带笠安愚分，草木余生任所便。问余东向亦何为，屡与王侯泛酒卮。
夙昔襟期空自许，于今行迹有谁知。年衰难入驱羊梦，衣敝常多扪虱时。
明岁土膏应早发，好随陶亮共扶犁。海山春色等闲来，朵朵还如人面开。
千载避秦真此地，问君何必武陵回。闲吟泽畔弄春晖，不见牵丝作絮飞。
可是闽南真绝地，应无攀折送人归。三山渺渺水溅溅，日月衣冠又一天。
不是六鳌相拄得，便流西极已多年。春光一去不重来，日日登山望九垓。
岸虎水龙俱寂寞，高皇弓剑几时回。愁云淡淡水瀜瀜，拟挂征帆到海东。
高秋风雨落荒城，伏枕遥传天柱倾。报汉未能邀匹雁，系胡空自有长缨。
七年大节凌霄上，千载英灵俟海平。闻道阖门皆殉难，恰如归去赴蓬瀛。
一棹苍烟北海滩，年来何意更弹冠。名从黄阁真无事，心在青云岂自安。
帝子再开新霸府，诸侯皆擅旧登坛。不须更向君平卜，欲去应嗟道路难。
昔日投竿避地来，缘公数启到金台。郊居成赋先相示，赌墅行游屡许陪。
每挹新型知雅量，常征古事见清裁。一从门馆飘零后，欲放招辞愧不材。
薯蓣登场共有年，栗薪无用架中田。何曾守护劳王父，犹忆耘锄仰昔贤。
交错禾麻皆唪唪，栽培根柢乃绵绵。剥菹绝胜烹瓠叶，应补农书第一篇。
何堪薪桂米如珠，疐齕还留菜色无。篝满争如收黍稷，藤抽果尔敏蒲庐。
翻匙雪共齑成粉，切玉香同笋入厨。风雨调和疆场辟，苍生长饱海东隅。
斜斜整整遍幽蹊，一色名花肖木鸡。移向竹篱钻土早，种来茅店傍墙低。
风摇四面秋还舞，露饱三更晓不啼。红紫缤纷争斗艳，日之夕矣小楼西。
斗草曾看疑雀弁，莳花有谱种鸡冠。叶零夜雨潇潇湿，顶向秋阳片片丹。
碎锦丛中如聚鹬，群芳队里讶栖鸾。谈元窗外虽无语，绛帻依然报晓寒。
一幅红罗孰翦裁，高斋初见雁飞来。不分老少当阶种，直把珊瑚绕屋栽。
有信恰随秋影到，无花也向夕阳开。惊寒莫谓江南早，依旧春风锦绣堆。
昨夜凉飙动远林，捣衣窗外气森森。临风净拭添泉水，对月低舂隔树阴。
千里征人能入耳，三秋少妇早关心。虫鸣四壁浑如语，刀尺装绵付藁砧。
万里萧条日影斜，天涯怅望感霜华。边城上月惊秋雁，戍客思乡忆海槎。
未断玉门新柳笛，迸传紫塞短芦笳。西风起处声声急，一夜征人泪眼花。
峰峦一抹衬秋晖，古木萧疏露翠微。猿抱悬崖千丈啸，鸦栖落叶半天飞。
梵音泉石心思彻，诗境匡庐面目违。绝顶百围吟远籁，尚留红树带霜肥。
旅人江上罢弹棋，高枕潮声动客悲。怒若蒸雷鸣鼓起，快如奔马下坡时。
长堤日暗飞沙猛，孤艇人忙系缆迟。看到广陵留胜迹，年年八月触秋思。
悠然送别楚江头，沙鸟咿哇水国秋。伴侣相依芦荻稳，呼鸣不为稻梁愁。
畅游此际应添鹤，闲悟生涯寄一鸥。为有高人同狎处，围栏凭眺忆扬州。
蝉鸣黄叶半空山，写尽秋声入树间。月落疏桐深院静，烟迷垂柳小园关。
幽怀触起移琴操，客梦惊残感鬓颜。羡尔居高声及远，煎茶清忆凤池班。
荷沼无烦灌溉功，莲残叶尚满池中。清思徐引如听雨，小柄轻摇不待风。
翠葢几经秋露白，水亭一角夕阳红。陂塘潋滟鸥凫静，柔舻声声隐钓翁。
一望淮南路逦迤，梧桐秋色老山陂。疏阴滴雨悬珠颗，碎影敲风埽翠枝。
客梦不如琴梦稳，雁声遥带漏声移。石栏闲坐诗成未，仙露今宵笔底垂。
记得桃花洞口春，扁舟一棹渡迷津。壮怀也复同宗悫，亲作乘风破浪人。
漠漠娲皇劫后灰，半生踪迹溷尘埃。临风错喜金堪拣，前路黄沙扑面来。
一枕华胥梦半醒，颠风作势撼窗棂。锦鳞六六传芳讯，不是枯鱼总不腥。
连朝细雨洒廉纤，滋味因风到舌尖。遥想神仙高会后，冰厨撒下水晶盐。
蜀道当年辟五丁，遗金何处觅零星。近时牛后同薪桂，鼻观微闻百草馨。
车载还须论斗量，烧经野火白于霜。蜗庐莫是藏螺女，一色人家牡砺墙。
沿村霍霍听刀声，腕底银丝细切成。范甑海苔同一饱，秋风底事忆蒪羹。
海底销沈不计年，支机谁复付张骞。郁林试与归舟载，一见还应拜米颠。
五岳归来入梦频，鬓丝今是倦游身。凭栏一望山平远，青眼如逢蕴藉人。
桃李公门尽向荣，芸窗灯火读书声。翘材便算甘棠树，底用千章夏木清。
夕阳荒径荷锄归，尽日难逢白鹭飞。不信蓬莱方丈地，竟无田似老僧衣。
岛屿遥传画角声，楼船威望靖长鲸。瀛洲夜夜平安火，雉堞都从众志成。
斗酒双柑逸兴多，春风惯听鸟声和。自嗤叶令飞凫后，只有门前雀可罗。
唐代乖厓令拔茶，春郊行处课桑麻。豳风一幅田家景，那见村农学种花。
沅芷湘兰结素心，更从海上续题襟。使君旧已开三径，空谷朝朝望足音。
金针未暇绣鸳鸯，巧妇为炊镇日忙。报道临渊先结网，更无人祀马头娘。
澎湖粒久不沾喉，致劳星轺海外游。地隔沧溟劳远涉，书成食货待重修。
人如挟纩风逾暖，公为乘槎夜未休。入境关心问丰歉，停骖先上望烟楼。
岛屿潆洄旧辟荒，海滨无计课蚕桑。巨鱼跋浪成飞雨，退鷁翻风作骤凉。
纳稼敢希成下熟，指囷难得遇多藏。深宵土锉寒无火，愁听篱边络纬娘。
范公忧乐寄安怀，小队朱旛幕府开。挂席三山蓬岛近，褰帷一路福星来。
欢颜大庇翘材馆，善策先筹避债台。黍谷万家齐笑语，东风入律已阳回。
仓储十万发关中，伟绩今时富郑公。有米成珠资缓急，此心如秤慎初终。
滥竽几辈逃南郭，感帨无人赋上宫。礼义果从衣食足，醇风今已四郊同。
福慧双修到凤池，柯亭刘井访遗碑。一瓻借读书藏策，三雅追欢酒满卮。
画入云山师董巨，图成主客继张为。楸枰月下添清兴，不遣新霜染鬓丝。
五马曾临汉水滨，龚黄宦辙旧知津。高门共识登龙侣，远市都逢买犊人。
桑影扶疏环四境，柝声周匝接三秦。文翁更有欢心处，义塾弦歌总是春。
高阳池馆旧编诗，粉璧笼纱系去思。绛节移来芳草渡，筱骖迎及菊花时。
为听铁拍怀坡老，底用红牙付雪儿。有约看山庐阜近，春舟李委笛先吹。
仰瞻山斗快平生，卿月升华分外明。手版趋隅叨末座，口碑载道听歌声。
文能训俗关经济，诗到名家本性情。法曲阳春知寡和，强调唇舌费吟成。
台湾城中将军守，台湾城头堕天狗。海水起立飞妖氛，将军开城挥三军。
跳刀走戟何纷纷，十荡十决奔如云。何事城头鼓声死，守阵军为贼人使。
将军守土关存亡，转战已无麾下士。白首亲兵也大成，短衣匹马相随行。
环呼将军是好人，我辈戒勿戕其生。将军闻言忽嗔喝，贼不我杀我岂活。
急挥大成速突围，他日呼儿收我骨。拔刀自颈血洒空，以血涂玦玦尽红。
手付大成成泣受，身僵直立横尸中。贼人咋指尽罗拜，是将军者真鬼雄。
天兵迅扫欃枪奔，大成幸保将军门。郎君间关历战地，瞥见高冢嵬然存。
将军义不葬贼手，敢道骨寒今已久。启土争看忽大惊，异事流传万人口。
将军忠勇信无敌，将军英烈真如神。同时死难欧许马，将军事未闻朝野。
大书特书不一书，以告采风入史者。三来海上听涛声，几度传烽彻夜惊。
独出有时驱怒马，重围多恨失奔鲸。烟消岛屿初安市，雨洗郊原已罢兵。
留语东瀛诸义士，艰难还赖尔干城。我家远在白云乡，每动莼思路渺茫。
旅夜帘疏筛月色，孤村树密冷秋光。愁多强半萦离恨，句险全因过激昂。
蛩韵凄清风谡谡，听来几度断人肠。萍寄他乡忆故居，关山迢递少双鱼。
凄凉且酌消愁酒，困倦聊看却睡书。几度寒飙过榻冷，半轮秋月入窗虚。
银灯独对谁知己，愤读离骚借起予。依旧长条踠地垂，行人系马自生悲。
可怜已是将枯日，还向邮亭管别离。轻云如縠掩残晖，向晚凉风动葛衣。
木叶渐凋霜未降，社钱纔敛燕初归。苦空禅早闻三昧，隐见星休问少微。
客里无书成寂寞，流萤底事破窗飞。飒飒天风吹古祠，溪烟不动柳成丝。
一春微雨香灯暗，尽日无言宝帐垂。独鸟远飞芳草外，孤花刚谢夕阳时。
精灵似尔复何恨，翠黛含颦尚怨谁。月子弯弯照铁衣，辕门吹角早霜飞。
山自青青水自白，忽然瞥见崖头赤。浑疑暮日映峰丹，回首初虹跨岫爀。
地岛陆离方一纶，天衢绚烂经千尺。长空愿作彩桥悬，蹑入蟾宫追月魄。
夕阳斜映赤嵌城，海国波恬一水平。岛上人家烟树里，苍痕绿影护雕甍。
座间无客懒衔杯，曳杖阶前自往回。星拱素娥当碧落，叶随青女下苍苔。
愁如篱菊迎秋发，心似炉香傍夜灰。赖有老庄常作伴，一回相对一悠哉。
珠沈芳草带余熏，玉碎空山锁乱云。匹妇但知生共枕，五妃仅见死同群。
千秋节义谁无主，一代蛾眉独有君。回首可怜明季世，相臣事业不堪云。
阴阴竹里隐啼乌，迢递冈山百里途。四顾昏林烟历乱，独怜疲马步踟蹰。
溪桥崩后旋深浅，野店烧残乍有无。遥望南村何处是，徘徊歧路问樵夫。
纔见凤飞复失鸾，漫歌薤露为伤残。月明秋水霜天肃，风凛空山木叶干。
千古香魂高蜀魄，一缣英烈胜吴干。须眉自昔存豪气，不道柔姿胆更寒。
独承恩遇出征东，仰藉天威远建功。带甲横波摧窟宅，悬兵渡海列艨艟。
烟消烽火千帆月，浪卷旌旗万里风。生夺湖山三十六，将军仍是旧英雄。
几处花飞淡远天，夕阳芳草带晴烟。声声布谷催人急，野老荷锄归暮田。
历落村前一小亭，萧疏松竹映溪清。呼朋载酒乘凉好，静对闲鸥立晚汀。
葡萄绿乳西土贡，荔支丹实南州来。此瓜传闻出吕宋，地不爱宝呈奇材。
有明末年通舶使，桶底缄藤什袭至。植溉初惊外域珍，蔓延反作中邦利。
白花朱实盈郊原，田夫只解薯称番。岂知糗粮资甲货，唪唪可比蹲鸱蹲。
海隅苍生艰稼穑，惟土爱物补硗瘠。不得更考范氏书，丰年穰穰满阡陌。
福星载道海壖东，千里欣乘破浪风。地报偏灾移建节，士逢元礼仰宗工。
种桑有术忠宣相，放赈因时富郑公。陋习革除施化导，从兹澎岛庆年丰。
文章经济达丹墀，鹭岛荆襄见措施。政为救荒筹积贮，心存爱物起疮痍。
法书唐代双钩帖，佳话东山一曲棋。感谢春晖垂普照，向荣小草许呈诗。
潇湘云梦山水清，人杰地灵公诞生。幼习诗书趋庭训，沈潜经史掇科名。
帝为苍生选廉敏，不重词臣重令尹。温陵自昔号冲繁，竹马欢迎称明允。
伏沙雨牧岱江渔，含饴鼓腹歌乡闾。恺弟君子民父母，不宽不猛闻名誉。
么么小寇扰边境，东南环海时告警。军兴旁午羽书驰，安抚驱除赖以靖。
晋阶刺史功勋酬，澎湖重地借前筹。经济襟怀真体用，此心高并岳阳楼。
居官念切利民愿，土瘠民劳民不怨。众擎易举劝殷殷，建设社仓供乏困。
培养人材追文翁，创修学舍继前功。潭州岳麓缅先哲，惨淡经营计始终。
鲲身鹿耳称天险，遴选贤能登荐剡。凿齿雕题风渐移，筹边着绩职无忝。
甘棠留爱口碑传，吁求借寇意缠绵。来暮重歌慰众望，双旌遥莅庆蝉联。
下车先询民疾苦，旱魃为虐皆赤土。劳思焦心忧乐同，设坛步祷祈甘雨。
秋深台飓骤尔来，咸雨飘零天降灾。赤子何辜愁惨甚，饔飧难继餐苺苔。
地皆斥卤无积贮，颠沛流离悲失所。伤心惨目怜哀鸿，鹄面鸠形遍岛屿。
痌瘝民瘼心仿徨，文书一纸达台阳。星飞挽粟资接济，狂风怒号阻艅艎。
东瀛大令乞风力，每念穷黎增恺恻。扬帆稳渡后先登，勘视灾区筹民食。
末僚捧檄来拯饥，鼎湾奎璧随驱驰。茕茕孤独呼庚癸，审户编丁无偏私。
便宜发仓师汲黯，计口授食慎增减。国帑出入有常经，推广皇仁无遗滥。
厦门观察旌旗临，分别抚恤济时心。长律五言烛一寸，佳章增答同球琳。
茂才蔡子工音韵，训士通经征学问。汪洋浩淼钟奇才，善诱循循开文运。
下吏何幸坐春风，两月追随沐帡幪。事事禀承丛脞免，孺怀依恋增葵衷。
濒行为公纪勋绩，自惭枵腹深悚惕。惟祝对扬承恩浓，黄堂晋秩宠三锡。
福星载道海壖东，千里欣乘破浪风。地报偏灾移使节，士逢元礼仰宗工。
种桑有术忠宣相，放赈因时富郑公。陋习革除施化导，从兹澎岛庆年丰。
文章经济达丹墀，鹭岛荆襄见措施。政为救荒筹积贮，心存爱物起疮痍。
法书唐代双钩帖，佳话东山一局棋。感谢春晖垂普照，向荣小草许呈诗。
信有凌云千顷竹，相沿流水一湾溪。寺资觞咏游裙屐，人喜郊原绝鼓鼙。
鱼跃鸢飞空色相，风光月霁净招提。乐民之乐思贤守，颂祷而今与佛齐。
寻幽路绕线城边，远近村庄锦绣连。天耸名山夸伏虎，人逢宝剎拟逃禅。
风篁泉籁秋无暑，梵呗钟声佛有缘。指点白沙沙外景，槟榔树树绿浮烟。
嗟哉此溪水性殊，辱在泥涂惟所乐。藏垢纳污不须讥，幸免民间惊风鹤。
我闻温泉天下有，又知火泉世界无。夜光徧烛昼不熄，开台久已炫舆图。
尚有玲珑号玉山，晴明可望不可即。卑南觅近秀孤峦，欲访桃源在此看。
菊有黄华能结实，山多青子可加餐。仙舟独木初冬到，西水三年转派难。
换取社番鲜鹿肉，归来说又一台湾。自昔芳名列类函，于今佳果盛传柑。
树蕃东土栽无数，种出西螺味更甘。秋后累累垂竹屋，冬来灿灿映烟岚。
苞凝晓露金华丽，叶弄轻风翠影参。结实也知头有万，向阳何止寸盈三。
皮黄宛似鹅儿染，色艳尤如蜡样含。小摘罗疏陈棐几，珍藏端重贮筠篮。
劈开雪瓣周身洁，捧上瑶盘信手探。咀嚼耐人良可爱，朵颐供我又焉贪。
津流齿颊脾先沁，甜入衷肠意正酣。绝胜樝梨形澹涩，俨然橘柚蕴清湛。
非同化枳淮而北，不羡离枝岭以南。品擅药囊功匪浅，馨偕兰室善奚惭。
听莺酒往林间酌，馈岁香闻市畔担。从此志书标物美，他时锡贡受恩覃。
客愁消遣灯窗火，咽得琼浆润笔谈。博物曾看选赋详，仁频着号即槟榔。
平林干耸千竿直，近宅花迎十亩香。绿绕群呼青子熟，红残徧许白丁尝。
村墟趁市皆充案，闺阁共珍半贮囊。淡可疗饥医苦口，津能分润滴枯肠。
非关饱腹有茶癖，未必頳颜是醉乡。尽日交游持以赠，不时咀嚼味尤长。
瀛壖自昔称多瘴，佳实功宜补药方。三纪梯航作笔谈，姓名知已震安南。
炎荒不假文人道，谁着天朝教化覃。诸夷唱和重吾儒，显得君才记事珠。
岂但临歧争供帐，更添佳药衬行厨。崔巍隘岭路连天，履险命如一线悬。
灌木枯藤群象宅，盘蛇跑虎乏人烟。孔雀朝飞桂树森，鬼门关侧日华沈。
辋舆偶憩看铜柱，太息伏波战伐深。取径迂回入粤西，羊城春色目中迷。
游魂幸得惊初定，任郄木绵百鸟啼。祇有慈闱感念真，鹭门东望黯凄神。
归来历尽风涛劫，疑是金刚不坏身。一年将尽夜如何，又向声声爆竹过。
惟有离愁消不得，今年更比去年多。乍睹回缄意已知，未开先稔促归期。
生身合受风霜命，家信奚须说久羁。案列黄橙佛手柑，花开绿萼水仙含。
村斋度岁无长物，书味也从澹处参。子丑交时岁即除，添筹惜已近衰余。
春风肯与西归便，十一更舟过故居。挂壁灯残照影迷，替人垂泪烛心低。
挥毫未埽胸中块，客感分明判晓鸡。景物繁华羡广州，堪嗟乐土顿生忧。
请缨莫慰终军愿，投笔孰如定远侯。莽伏萧墙根迅埽，炮称滚地战宜谋。
蛟宫若起冯夷舞，不患无风发石尤。一将功成未可求，西洋断发恣来游。
但能驱鬼葬鱼腹，庶免藏奸坏马头。夹板理宜攻以火，趁风势在毁其舟。
台海沙线为锁钥，表深里浅势难窥。天生此地重设险，商船往来尚可危。
虽然有备称无患，未若劫盗先自治。不闻蟊贼乃内讧，曾诱外寇入藩篱。
五妃殉节报明君，旷代流芳天下闻。烈魄共吞东海月，英风齐撼西山云。
啼残蜀帝声中血，拖尽湘灵水上裙。尘土何干悲粉黛，一朝忧戚与谁分。
闻道山中有白金，百年遗迹却难寻。山中寂寂金无语，惟有哀猿泣茂林。
哀猿鸣狖两为伍，怪石巉岩如吼虎。破址颓垣今尚存，埋金侠女终尘土。
茫茫不见埋金人，白云来往埋金坞。须臾山上有樵来，一担枯株一柄斧。
告我曾知埋金事，笑指青山为钱虏。弢光敛晦已多年，有时隐现若将睹。
伊昔樵夫有奇缘，采樵日暮却忘还。山中竟遇埋金女，绣阁籹楼在目前。
巍峨不类人间屋，置酒张灯肆绮筵。舞剑双鬟来劝饮，奉金为寿醉瞑然。
罗帏翠被三更梦，冷露阴风一夜眠。醒来只在荒林下，何处山中有人烟。
挑得白金一担归，欲寻旧迹似登天。依稀如入桃源去，渔父樵夫可并传。
世人多为樵夫误，欲觅白金不知路。我闻此语为谬传，问却青山不能吐。
阳和回驭岁更新，人物雍熙岛屿春。澥谷条风吹彩仗，青郊小雨浥纤尘。
梅花竹叶闲中味，柑酒辛盘客底身。不效东坡戴幡胜，肯教辜负度良辰。
秀色园林夕照明，浮岚卷尽竹烟清。去来小蝶花间舞，断续秋蝉叶底鸣。
几处平台凉影淡，数层敞榭翠涛倾。耽幽衲子应间坐，读罢愣严诗又成。
循行岂是补春游，揽辔轻驰谢眺洲。岸接小桥村路曲，烟凝萧寺梵钟幽。
尘怀顿向闲中涤，野况都从望里收。风日蹉跎秋过半，家家场圃筑西畴。
东海渊渟别一湖，偕游竟日足欢娱。微风蹙浪清如许，远岫笼云淡欲无。
自得锦鳞时在藻，翩然浅濑起飞凫。倚阑共咏溪山胜，写入新诗当画图。
一鉴空明泛画船，淡妆浓抹欲争妍。绿榕深锁湖亭日，修竹轻摇野渡烟。
遣兴如斯同白傅，移情何用学成连。渔歌晚唱晴霞落，仿髴三潭印月边。
定军寨倚镇亭旁，放眼遥看碧水洋。赤剧村庄余落叶，红夷海市闹斜阳。
涛奔澎岛掀天动，汕遶蓬山特地长。沙鸟风帆明灭外，烟波无际感沧桑。
虎山岩寺窅而深，半是香花半竹林。赤剧有君当不俗，白沙许我最知音。
禅参玉版空尘虑，梦入瑶篸惬素心。老衲怜渠风韵好，常教作笛效龙吟。
山中有水水中山，山自凌空水自闲。谁划玻璃分色界，倒垂金碧浸烟鬟。
蓬莱可许乘风到，艋舺知为举火还。别有洞天开海外，人家鸡犬绝尘寰。
山开图画天然秀，花隐禅林分外香。赠客何曾逢驿使，问津应许到渔郎。
此间不是藏春色，蜂蝶如何竞过墙。鹿港沿溪大小舟，潮来叶叶趁潮流。
水花乱溅飞红鷁，山势随奔压白鸥。几点帆纔天际认，许多船在望中收。
傍人亦具英雄气，破浪乘风往返游。碧山山寺半崖悬，九九峰尖刺眼前。
微蒙夜气疑将雨，罨霭晨光别有天。世界恍如开混沌，俗尘真不到林泉。
许多螺髻迷苍翠，杲杲犹留几点烟。龙目泉井浅又清，井边双石肖龙睛。
醒人醉梦堪千古，沁我诗脾在一泓。饶有余波供挹注，尽无纤滓翳晶莹。
看他涌出泉花喷，似把真珠十斛倾。太极亭高夜气凉，更阑小坐月华光。
多烹苦茗清诗思，好对冰壶洗俗肠。漫说前身人是玉，依然故我鬓如霜。
早识书文代结绳，流传千古气熏蒸。零钩讵忍沟涂弃，剩画奚堪溷浊凝。
悉付洪炉归造化，更投学海泛泓澄。如君布置心良苦，先圣英灵久式凭。
衡文大宪素遵神，海外奎楼拟聿新。同事诸贤多袖手，惟君应命独劳身。
鸠金构得规模峻，制器图成俎豆陈。自是瀛堧罗斗宿，长教翰墨永生春。
一片真诚卫佛门，几番首倡葺秪园。浮屠七级思功德，自觉芳名万古存。
引心院建十三年，惟日孜孜为劝贤。讲席宏开陶伟器，文坛结构选青钱。
群材喜得登云路，主席欣看八月仙。艺苑书勋名可久，歌诗祝颂乐无边。
三教回环气运开，文坛佛座接仙台。凭依在德昭灵感，蕴藉为功达化裁。
慧眼时观龙轴降，灵符画引鹤书来。百年故址今殊昔，董倡奇勋实伟哉。
一声欸乃碧天空，彩鷁飞飞挂锦蓬。千里春波千里月，满帆秋雨满帆风。
潮生潮落微茫际，舟吐舟藏杳蔼中。笑看舳舻争利涉，开船齐唱大江东。
精卫衔石填洪涛，羽毛秃尽波仍高。至今砧崿剩遗迹，潜藏海底相周遭。
戈矛咫尺銛争向，脱舵失凭心胆丧。崩腾陡觉眼光迷，造次顿许蛟鼍葬。
忆昔天兵动地来，潮添十丈千艘开。鲸鲵鏖战窟宅净，孽血雨洒腥风霾。
有道由来四裔守，地险重扃复何有。登崖张燕对沧溟，浮天潋滟临樽酒。
大荒地险尽尧封，想见天兵克伪墉。故垒迄今盈百室，寒潮依旧卷千重。
余波南汇暹罗水，细沫东嘘日本峰。怪煞舳舻争利涉，长年来往狎鸥踪。
兹地曾经百六遭，时清渔火遍轻艘。屡探蛟蜃盘涡恶，那惧鼋鼍驾浪高。
风定荧荧依古戍，宵分点点映寒涛。往来慵问乘除事，燃竹无心羡尔曹。
海上栖迟及早秋，登台骋望思悠悠。常虞雷雨从空下，始信干坤镇日浮。
湠漫由来围赤嵌，苍茫何处问舟邱。乘槎便欲从兹去，凭占星文入斗牛。
凤山南望海天遥，春至空蒙暮复朝。气动蛟龙初起蛰，声催螺蚌尽乘潮。
潇潇余响纷传幄，淰淰轻寒镇入宵。羇旅有情谁遣此，短檠相对伴萧寥。
屏山突兀映高空，树色山光入望中。一抹寒云开夕照，千竿疏竹动秋风。
牛羊点点归茅巷，鸟雀啾啾下枳丛。欲倩郭熙无处写，纶巾相对意何穷。
欲向三山访巨鳌，琅娇岛外雪翻涛。何当一夜寒声壮，正值千崖秋气高。
屡讶冯夷来击鼓，底须董女丁鸣璈。年来局蹐辕驹似，欲仗余波洗郁陶。
一片冰轮海上生，淡溪流水寂无声。长悬碧落何曾异，每到秋期分外清。
浅渚惟闻寒蚓吊，疏林时有夜乌惊。国传龙伯知何处，便欲垂纶趁月明。
万丹港水半篙寒，绝爱蒲帆一幅宽。向夕依依浮极浦，凌晨叶叶下前滩。
青鱼大上时随影，白鸟低飞屡拂翰。来往行人频唤渡，沙头长是驻征鞍。
海边岛树自敷荣，根浸沧溟荫愈清。高干排云涵蜃气，疏枝漏月送猿声。
寔殊华夏何曾见，种别图经不解名。极目遥天青未了，长年迢递送人行。
黄石东行平海卫，浪蘸虹霓湿修曳。天清时见小琉球，一点青螺漾空际。
舟行万里随天风，探奇默祷蛟螭宫。便邀海若相感动，波攒叠巘青摩空。
安知琉球何者是，转瞬阴云迷尺咫。到官两日席未暖，欲践层峦恣双眼。
风颠浪吼冰夷怒，即恐灵鳌倏移去。咄哉神閟焉可窥，倚天猿啸无穷期。
朝来红紫射窗棂，海上明霞炫锦屏。远映三山鱼尾赤，高烘孤岛佛头青。
光浮渊客时横脊，影照鶢鶋欲晒翎。安得日餐成五色，从教驻算百千龄。
鸿爪留泥尽偶然，此生何意到瀛壖。彼苍怜局溪航小，放眼沧溟十丈船。
内地安知绝海滨，车行千里响辚辚。却思他日青齐路，辙迹纵横扑面尘。
番疆物类信难齐，炎帝图经失考稽。颇怪草名三脚鳖，争传人畜五鸣鸡。
疑移海底润犹濡，接干交柯色自殊。四尺翻嗤石卫尉，遶篱盈丈绿珊瑚。
鸣螿几日吊秋菰，出网鲜鳞腹正腴。顿顿饱餐麻虱目，台人不羡四腮鲈。
争以柯亭异响传，嘉名肇锡岂徒然。夜凉风起戞苍玉，仿髴秋堂鸣七弦。
入市果怜梨仔苃，垂檐花薄贝多罗。世人臭味应难识，一种差池可奈何。
菊名献岁蕊含黄，点缀篱间异样香。微雨淡云风景好，早春犹认是重阳。
晓起青青展嫩芽，淡黄乍变正栖鸦。绳床夜半不成寐，香扑一帘鹰爪花。
番蒜新收暑雨时，青虬卵剖满林垂。瀛壖自重蓬莱酱，应笑嵇含状未知。
栩栩风摇番蛱蝶，依依露湿雪鸳鸯。任渠艮岳收珍异，省识名葩出大荒。
尚剩差池两翼舒，阴阳变化费踌躇。牛哀为虎休惊怪，试看扑灯飞藉鱼。
揉叶移时炫彩霞，凤仙从此减声华。玉台更合添新咏，别有东宁指甲花。
牡丹曾号玉楼春，不道栀花誉望新。漫说齐名真忝窃，李御终让杜陵人。
西望家山倍惘然，怪风盲雨度残年。花名含笑知何意，药解相思亦可怜。
蒌叶包灰细嚼初，何殊棘刺强含茹。新秋恰进槟榔枣，两颊浮红亦自如。
柴门五月满蓬藜，闲把光风细品题。最爱千枝光照海，龙船花发四眉啼。
果号菩提荐玉盘，乍疑卢橘蔟团团。故乡隔海音书断，蜡里无因寄一丸。
空思吴下摘杨梅，不见葡萄碧映苔。齿颊溅酸差强意，台疆六月熟黄来。
想见如来绀发鬖，荷兰移种海东南。谁知异果波罗蜜，别有佳名优钵昙。
月类金盘堕海西，长廊深夜独扶藜。兰香旧畹名鸡爪，黍泛新醅号鸭蹄。
溽暑熏人困欲迷，堆盘冷沁释迦梨。消除下土尘埃净，便接跏趺身毒西。
炎方入夏太郎当，空想冰盘沁午凉。惟有倾翻椰子酒，从教一饮累千觞。
草木隆冬竞茁芽，红黄开遍四时花。何须更沐温汤水，正月神京已进瓜。
擘红无复果园开，空忆明珠出蚌胎。忽见堆盘成一笑，海航新载荔支来。
弱蕊柔茎倚架牢，偶然拔擢出蓬蒿。先生命比黄杨厄，羞问花名节节高。
茁白新抽暑月嘉，盈筐买就净无瑕。儿童拍手从旁笑，错认渔人海豆芽。
乍看草木自扶疏，那识根蟠背脊余。悔吝动生安足怪，世间到处海翁鱼。
春丁偶尔剩腥膻，鼠辈翻盆镇搅眠。径欲驱除尽夜半，琅娇奔马聘乌员。
凌晨香气沁重衾，远梦难成思不禁。欲向花前问消息，家山西望海云深。
海族渔人浪品题，一时传播信无稽。青红便号鹦哥样，拳缩何关新妇啼。
五瓣蛮花擢素芳，浑如珠琲遶丛妆。任从居士耽禅寂，无那撩人七里香。
闻道花田志粤村，海东喜见雪争繁。春风已过二三月，日永闲庭空闭门。
草草衔杯旅舍中，扬尘眯目镇蒙蒙。插萸空有登高兴，不奈朝来九降风。
紫花如盎映山椒，结子垂垂像翠翘。消渴夜深难禁制，金茎流露进牙蕉。
终岁侯鲭绝冷厨，索居虽暇诮吾吾。朝盘快剖沱连荚，双角山前见绿珠。
戴壳含浆逐海波，千形万汇种纷罗。好寻渔父传覼缕，细展乌丝谱蚌螺。
栽成如栅阻牛羊，误认黄梨遶道旁。青实遍簪番妇髻，却憎重价购都梁。
不识瀛壖草木衰，秋光渐近肃霜期。东皇海外无拘管，又见迎春再放时。
鼍梁跨海溯秦营，兹地曾经望窈冥。祇为蓬壶三岛近，至今有果号长生。
瓜蔓延缘上板扉，流萤元夜弄辉辉。非关腐草当春化，直是淹留不肯归。
宁比瑶塘称并蒂，漫依玉砌诩交枝。惟应呼作绸缪草，免使佳名混泽芝。
亭亭青节肖篔簹，面吐霏霏胜栗黄。翻笑广文食不足，日宽围带望桄榔。
漫道龙宫出秘方，灵虚殿迩路茫茫。蠲除瘴疠轻卢扁，觅得冈山三保姜。
滥窃南枝姓氏同，飘零长恨五更风。一丛开放遽如许，问日前庭始可中。
微虫变化侧根粗，珍重台人号蔗姑。争似坡公羁岭峤，赋成蜜唧笑胡卢。
龙钟番叟鬓成丝，逝去流光总未知。不解绛人书甲子，黍收惟记一年期。
瓜小庖厨进未堪，连宵露白气初涵。猩红摘下供书案，合配黄来佛手柑。
中虚仿髴此君容，树号婆罗世未逢。凿就团团置髹几，诘朝便册管城封。
霜后余荷尚贴钱，旧雷长是接新年。阴晴十月浑难定，好似江南梅雨天。
匆匆寒暑类惊湍，又见青青辣芥盘。节气刚逢六月朔，麴红抟就半年丸。
八足双螯出水浔，君谟误食笑难禁。不知许事自佳耳，且食沧溟斗大蟳。
佳名黍窃擅番疆，照耀群分晓日光。争似法曹年正少，漫夸誉望出扶桑。
衍就波提十万偈，偶拈花笑脱言诠。法华寺里刚留种，来自牟尼忉利天。
强称此宅为吾有，那识消沉向此中。若见鹦螺应一笑，诸君尽属寄居虫。
投赠曾闻赋卫风，蛮州种别干如铜。了无香味传书案，滥窃乌栏正未公。
难钻七十二纵横，蹢躅元夫海岸行。为有文章如玳瑁，便邀五鼎事煎烹。
别饶节凸雪霜姿，戴谱分宗尚未知。移得一丛佛眼竹，朝来便置越州甆。
角黍悬蒲俗共夸，漫惊踪迹滞天涯。海东五日标新样，儿髻环簪虎子花。
东邻酿熟夜相招，潋滟长盈贮月瓢。任彼伯伦颂酒德，不堪苦口进糖烧。
不见飞花似雪飘，惟余莿竹伴无聊。蓦逢一树河西柳，远胜隋堤千万条。
乘兴飘然渡海东，便思大脔出厨中。那知蕉鹿终成梦，食指长惭误子公。
子菜初生漾碧漪，金鸦南至翼低垂。琅娇山下施罛集，正是乌鱼大上时。
无酒东来倍怆神，鹅黄新造味清醇。朝来漉就光浮盎，何减荣阳土窟春。
夜半丹霞照海漘，沧溟日出气清新。世人狎视黄金橘，那识扶桑地大轮。
簪奈都人漫共夸，未知异品出天涯。惟应蒋诩新开径，合种东瀛三友花。
漫讶飞霜暑路中，舳舻货殖倍三农。海东千亩饶甘蔗，何啻人间千户封。
高士心栖不二门，兴亡坐阅似晨昏。坛南数亩闲花竹，道是当年梦蝶园。
缅想渡江歌阿童，何如元干乘长风。只愁飓作鲸波恶，但占天边屈鲎虹。
新醪刚熟舞婆娑，方丈筵陈百不多。买就管豪囷蠢缩，可怜王约奈痴何。
谁云羇客坐无聊，姬侍横陈伴寂寥。青佩遍垂裙带豆，朱颜纷坼美人蕉。
姹李夭桃竞放颠，家山习见未为妍。番姜压树暹兰吐，一日还欣见二贤。
生同庶草碧离离，却号含羞为阿谁。遥想甬东辞老日，九原无面见鸱夷。
隆冬单袷汗仍流，微雨纔零便似秋。谁信飓风三日作，炎方六月御羊裘。
玉延刀切胜琼瑰，长记花临五月开。别有细抽番薯好，漫传嘉种自文来。
诸番镇日射伊尼，竹箭藤弓每自随。仆谷颠坑宁敢悔，祇缘辛苦觅胎皮。
解箨声清迥不凡，欲参玉版践巉岩。千头觳觫穿林出，味苦难禁太守馋。
迎风灼灼照窗楹，潘县翻同渭亩名。谁料此君遽如许，何殊靖节赋闲情。
新鹂几日啭高枝，碧蔓纠缠遶架垂。细雨斜风寒食过，四英含蕊正离离。
翠盖团团小叶青，万花攒蔟弄芳馨。炎州不识冰霜厉，看取盆开泼雪形。
漫称膏壤事耕深，再熟田畴力不任。惟有东西二港地，小春时节出秧针。
熟番形貌肖猿猱，渐制衣裾慕胜流。但羡唐山无限好，安知文物萃神州。
青州从事出遐方，照座浑如琥珀光。珍重数杯啊啂酒，颓然成醉遇周郎。
未堪皇树斗声华，磊落前庭亦复嘉。坐进一盘柑子蜜，何输七碗玉川茶。
栩栩浑如蛱蝶轻，仙人手植号金茎。任教拗取盈头插，未必蓬壶便列名。
仄行郭索出沧漘，丑劣形殊镇骇人。料得中书应罢食，将糖免使议门人。
彷佛沧溟见玉人，合茹珍重口生春。谁云分体吴宫里，不及江妃罗袜尘。
弱羽褵褷似不禁，时人却号九皋禽。祇缘举目无空阔，共此云霄一片心。
轻缯作袴白罗襦，那识家仍担石无。明烛华灯喧夜半，分曹到处快呼卢。
寒暑乖违物候偏，蛮花随意烂瀛壖。独余一事艰推测，不见蜂狂蝶放颠。
九瓣香从内地分，恰宜对酒吐氤氲。微官飘泊东溟远，那得传柑馈细君。
谁把琼瑶万朵装，未堪蹴踘筑球场。挥毫难写垂藤态，只合丹青付赵昌。
淡白轻红逐队分，安知蚕织事辛勤。倦拋绣线无余事，快嚼槟榔胜酒醺。
常时微步踏莓苔，北舍南邻镇往回。水麝熏传罗袖阔，非关寒食踏青来。
甘蕉舒绿蔼如云，花放惟应配茜裙。何事偏蒙君子号，固宜修竹出弹文。
好是风和景物妍，野花盘髻胜金钿。乍闻笑语来天半，番女轻盈戏渺绵。
南至阳生气尽苏，恨无飞雪点红炉。团圞坐饮称添岁，一幅升平外海图。
黉舍周遭任卓锥，庾郎鲑菜镇相宜。东西压架颁书遍，顷刻家成十万赀。
生涯任运自蘧蘧，踪迹应如海上渔。安得广张六百钓，从教举国饱鲸鱼。
拗并茸蒲映酒尊，节临重五已开繁。争看如火南风树，那谢屯云西域根。
子绽绿蛇珠颗颗，花垂红鹊羽翻翻。林阴弥望都如许，赖尔浓芳占小园。
木槿纷敷对日曛，远输榴朵赤无群。剧怜碧玉钗头鬓，妒杀桃花马上裙。
照夜乍惊烟出木，冒炎误认火烧云。洛阳处士如相觅，石醋芳名世久闻。
东风化鼠记桐华，别有青桐叶遍遮。欲试秋来如乳子，耽看阁外极妍花。
任他开落吴宫侧，谁把菁英上苑夸。蜂蝶不知高格调，拚教零落委泥沙。
烂熳开时别有香，熏风披拂映朝阳。共传櫜鄂皆成五，那识阳葩本异常。
堕地碎缯从此拟，垂檐剪缬费推详。何当倒挂来么凤，管领华芳夏日长。
圣朝传采柏舟篇，海外旌扬李母贤。十指辛勤供洁髓，一生荼苦茹寒烟。
机声常和书声永，冰节能同松节坚。八帙褘衣飞木凤，瑶阶人醉杏花天。
慷慨空成报国身，厌闻东土说咸宾。二三知己惟群嫔，四十年来又一人。
宗姓有香留史册，夜台无愧见君亲。读怜昔日图南下，错看英雄可与伦。
安平雄镇海连天，海尽天穷何处连。海岛休夸天堑险，天威直破海门坚。
天桥入海天涯断，海柱遮天海外悬。锁钥海邦天府重，擎天亘海自巍然。
海外孤城别有天，海天相际水云连。天开海国朝宗久，海拥天家砥柱坚。
薄海车书今一统，中天日月正双悬。楼观沧海摩天汉，海角天涯意惘然。
分明山水武陵春，却写秋光隔四邻。不着胭脂轻一点，恐将花片误渔人。
里正催租吏捉人，投林有洞幸藏身。昼伏夜归饥不忍，归来惟对甑中尘。
丰衣美食如山积，不如卖女图朝夕。使侬莫作沟中瘠，女事贵人两有益。
寄言三五少年子，莫向红尘作鬼嬉。乌鬼含冤白鬼笑，故鬼前驱新鬼啸。
风雨回首一灯昏，数点青磷犹照耀。区区蛮触越南都，令行禁止风霜俱。
白日如镜照寰宇，鬼乎何处藏其躯。法华寺对竹溪庵，野色晴空一抹蓝。
多少踏风人去后，五妃墓道日三三。客里频闻蟋蟀声，海东气候本先行。
桐花未谢莲花放，更异缘墙壁虎鸣。梦蝶园荒野菊开，轻鞋踏遍碎苍苔。
登高都向南关去，帽插山花暮始回。糯丸饷耗岁初添，谩道三时似夏炎。
回思往事白云间，止有青松不解颜。鱼鼓高低忙处响，鸟笙上下静中环。
天开海国莲称社，月映蜂台禅闭关。休问当年衰盛事，于今长见老僧闲。
社屋参差路转纡，社中忽见数番奴。文身自昔称殊国，断发于今入版图。
墙以竹环皆郁翠，屋因茅构束薪刍。争弹口里同心调，携手成婚醉酪酥。
高筑坚城自昔时，登临远眺快襟期。潮声暗逐风声急，雁影还随日影迟。
鹿耳浮沉天以外，鲲身隐现水之湄。于今休问当年事，总为王朝壮帝基。
双凤喈喈恋俦匹，屈指余生年二十。恩情两载重如山，一朝影只吞声泣。
啼鹃血泪染鸳鸯，连理枝残欲断肠。冰雪心肝甘自矢，轻生重节植纲常。
数语辞亲自厄塞，回视亲颜心转迫。高堂勿复念残躯，薄命残躯奚足惜。
生别死离在须臾，戚族罗拜皆长吁。精魂顷刻化天地，斯称巾帼如眉须。
郑女节烈耀人间，千载留名垂史册。直从澎岛渡台湾，几阅春秋倏忽间。
海国奇观冈号木，天涯胜迹凤名山。早潮鹿耳游人徧，晚渡安平舟子闲。
知是圣朝恩泽远，遐荒久已辟贤关。山名魁斗最称雄，彷佛梯云上桂宫。
远望千村凝淑气，平临万户挹和风。香飘桃李闻墙外，涌斗鱼龙跃泮中。
元圃层城记未真，玉峰缥渺见精神。天遥岭海偏凝雪，地近蓬山讶砌银。
六出花飘云气碾，全台源衍瑞光沦。何年分得昆岗脉，来障东南半壁新。
玲珑石窍郁层岚，披拂烟云橐钥探。不用投胶酬巽二，自将挥扇转轮三。
长天风色微茫合，近海潮声澒洞涵。料得吹嘘真力满，扶摇可藉汝图南。
沙喃叭哩溯滩头，万壑千岩泻素秋。山卷云烟开北向，水分清浊合东流。
金沙泉溢寒光沸，玉岫源倾练彩浮。闻道瞿唐常倒峡，此间原自有龙湫。
灵峰孤耸海东尊，高挹朝阳势欲吞。吸退晓岚开蜃市，吹残宿雨霁龙门。
几番膏泽颐间出，万水朝宗肘下奔。谁向斑斓占吉兆，波光犹映墨留痕。
长汀草色恨连天，一片飞红涨绿川。寒入湘帘君又去，只随燕子过年年。
果否佛桑属尔魂，酡颜日映扶桑暾。居官若概同仓庚，富贵真看到子孙。
自我符分蛤仔难，佛桑月桂日流丹。蒲葵讵肯逢秋弃，松柏无因傲岁寒。
淫雨客疑天或漏，和风人庆海安澜。诸生努力操铅椠，莫遣山前笑弹丸。
颖川流派卜亨昌，报诞元方又季方。八俊蝉联先继美，双珠蚌剖便争光。
祥符再索参其偶，庆衍中男弄以璋。况复晴和天气好，悬弧此日焕华堂。
千山瘦削绕平原，纵目西风坐故园。一带低迷衰草色，几人憔悴晚烟痕。
峰峦已减当春黛，岵屺长销自古魂。最是不堪凭望处，翠微日日送黄昏。
澄江入暮夕阳斜，不尽低徊一望赊。万顷风烟寒楚佩，十年消息盻仙槎。
眼前到处人心冷，镜里偏看老鬓华。欲托微词波已逝，临渊独坐怨咨嗟。
搔首问天独倚阑，露华清切涌珠团。阚郎不起三生梦，坡老空嗟一夕寒。
长夜冰心栖海国，几家霜杵诉江干。琼楼贝阙红尘隔，此地几登自古难。
天路悠悠近紫微，孤云往反欲何依。风高鹤背千门出，雨冷龙腥半夜归。
裁锦漫夸凌汉赋，薄罗将就补寒衣。与君好结闲中伴，莫逐狂猋到处飞。
轻尘静处暗闻香，遥指平原是故乡。曾托孤根依素女，分将修斧趁吴郎。
枝头空说金为粟，苑内频惊夜有霜。漫道山阿容我老，喜来花信梦初长。
西风拂柳破愁醒，旧绪依稀别帝京。落叶舟摇南北岸，疏枝长系短长亭。
寒依彭泽腰应瘦，老志灵和眼未青。莫上荒堤回首望，天涯多有怨飘零。
花房飘谢怅淹留，落魄凄凉老故邱。汝已无家依草露，我来含恨吊芳洲。
香须粉翅销看尽，翠黛蛾眉怨未休。一自南园春去后，丹青迢递隔朱楼。
高楼乍度雁声初，节物惊心计已疏。露下栖迟南岭月，风前冷落北来书。
长途矰缴看皆是，自古稻粱未有余。与尔凄清同世路，峰头何日不欷歔。
千头初见一林青，传说繁霜下洞庭。色变金衣偏灿烂，香浮朱实倍晶荧。
纔披露叶儿童喜，试嚼琼浆齿颊馨。就里何曾藏败絮，滑稽游戏不须听。
不是名花作意红，老来颜色傲春风。几回侧倚栏杆立，错认珊瑚出汉宫。
谁将明祚复延长，六月投缳日色黄。节凛泉台甘结伴，躯捐海国愿从王。
宫帏永别同埋玉，脂粉宁悲久瘗香。行过魁山遗冢在，至今犹绕老烟光。
贫病交攻久未除，愁来难放两眉舒。冰弦不遇钟期识，破甑频同范叔虚。
自惜鲋鱼居涸辙，谁怜骐骥困盐车。纵教沦落长如此，慰我还凭架上书。
英姿卓卓驾回车，叠唱骊歌古道斜。庾鲍风流倾梓地，雷陈声价动荒遐。
谈心兴到频呼酒，挥手情牵强看花。满地落红添别恨，遥瞻云树隔天涯。
聿新轮奂耀神光，布地金沙普化长。独秉丹诚为首唱，从今过庙重纯阳。
欣逢海峤庆安澜，曲岸津开翠色丹。片幅轻帆依日脚，数声唤渡入江干。
渔舟巿远撑篙急，客棹风清系缆宽。独怨西归偏我靳，乡关怅望碧云端。
苍苍云水望中深，耸拔冈山百尺岑。暮霭晴岚匀着色，洞烟湖雨合成阴。
每因觅橘青迷眼，常欲问樵绿绣襟。闻道仙人曾种药，良方拟向古樛寻。
北郭闲行泮水长，遥看菡萏舞风香。山开翠幛常留影，腊尽红衣尚斗籹。
新叶半遮当草鹭，高茎深隐采莲航。最欣堤畔寻归路，无那清芬欲染裳。
玉兔娟娟碧水悠，波光万顷映沙州。声归长寂溪原淡，气有余清月带秋。
泛棹浑忘身在世，行吟只觉魄吞喉。尘心对此全销却，半点繁华更不留。
南峰双峙海门开，昼夜波涛卷地回。雄似平沙奔万马，骤如阔汉殷千雷。
鸣樯已见风当劲，吼汕先知雨欲来。常向长松高枕卧，几番残梦为低徊。
屿如蓬岛水中浮，晓曙霞生万仞头。紫映朝阳遮碧汉，红辉苍海染丹流。
烧山树火晨初放，濯锦江波夜未收。拟望凝台风又左，金光满棹送归舟。
花县东环一岫青，晴光晚色映郊垧。耸辉晶壁悬云障，列灿图书展画屏。
宿鸟投来斜点影，浮烟飞度淡留形。登临为爱清辉好，几度归迟欲戴星。
丹凤飞来寄海滨，青郊蒙雨茜峰新。人烟树色遮全断，水影山光望未真。
欲写天池五彩羽，已分帝阙万家春。遥看霁后平畴上，点点清流泛碧银。
十一年前此地经，今朝认取古沙汀。水光不改当时绿，山色犹留旧日青。
一幅画图鱼蟹舍，数家溪溆薛萝亭。乘桴熟睡波心稳，泊岸无须扣竹扃。
自从荆识订心知，几度西窗剪烛时。每趁雨风寻旧话，忽装琴剑促归期。
今朝劝尽留君酒，他日吟余别我诗。咫尺天涯疏会晤，伊人宛在水之湄。
聚首相亲数十年，曾披着述辑成编。承家历历名言在，淑世昭昭雅训传。
说备东平心最乐，谈赅司马德为先。从教海外遵鸿诲，与善应多积善缘。
与善名篇论说通，细研善善总无穷。惩淫务返清贞俗，戒侈惟存俭朴风。
刺骨针砭回痼病，当头棒喝醒顽蒙。休云海岛宜观感，亘古寰区善类同。
截筒化字昔人无，敬圣如兄孰与俱。僻地休教遗剩画，清风尚可扫微污。
且将食古归君子，竟把虚心勉士夫。自此乡村知傲效，琅玕值足当洪垆。
东流妩媚好逍遥，春树斜横佳致饶。十里潭光天际映，四时野色水中描。
竹枝蔓衍拖青带，霓影纷披漾采桥。万户灯红居似织，湾波岸上看莺娇。
一苇舟行游兴阑，锦鳞磅礡共垂竿。萍依泽畔岸连袂，星覆津头矶戴冠。
籹牖云斜梳曲鬓，烟波日落镜悬盘。东湖今作西湖赏，也许骚人极目看。
翘首湖天侈胜游，东郊花柳正娇柔。三时应许烟霞接，一水还教雨露收。
色映苍松团鹤盖，影坠明月浴珠球。野夫亦解幽清致，携手盘姗泛扁舟。
五更飓发肆狂澜，险阻百千客棹难。舟柁岂安潮淼涌，渔灯错认晓霞观。
蛟龙水面吞星镜，凰凤山头遁日丸。波入鹿门风未宿，一层惊了一层滩。
跋涉双洋任太虚，尘氛越国好删除。长披云树为疆界，尽为巿楼入券书。
竹户日窥诗史案，海天风叩首阑居。有怀砥柱难投笔，几载凄凉志未舒。
翠屏岩上景奇哉，突兀山头眼界开。紫岭石疑乌帽落，碧空云想白衣来。
倾觞可养双颐晕，对菊还怜百草颓。九日登高人尽醉，不知何处是天台。
名葩原产自荷兰，移植闲庭色更珊。叶翠拟侵龟背绿，花红恍映鹤头丹。
珠胎涨腻时惊晚，绛蕊含花岁耐寒。艳态已堪供画谱，休夸国色灿雕栏。
独爱清幽此地来，不辞芒履踏苍苔。烟迷竹径钟声远，云敛溪山梵宇开。
胜迹何须金布砌，上方宁异玉生台。谈空闲士迟归思，无数闲禽绿水隈。
仙客乘槎不乘鹤，江上登楼槎上宿。大别山头风雨多，晴川阁上千年日。
为君剪断鹦鹉洲，染破潇湘一片绿。疏萱翠叶影离离，岁晚松梅缔故知。
春明锦绣杏花天，十里香风阡陌连。昨夜雨声鸣落叶，晓来蓑笠满桑田。
飞麋不逐金弹落，狡兔乍逢雕羽探。岂是振威徒纵猎，欲教深谷避髼鬖。
海客生长居海陬，风涛险恶能操舟。昔曾侍父驰边邮，一战败贼禽其酋。
于今事往星亦周，久无梦想膺封侯。昨来剑气腾斗牛，又闻小丑横戈矛。
台地关切桑梓忧，谁其平者心悠悠。曹侯御侮足智谋，奉檄邀我仍来游。
张帆猎猎风飕飕，如箭离弦不可留。南有落漈东琉球，西界黑水红水沟。
神鱼拍浪高舵楼，轰雷喷雪排山邱。水仙挟船船转头，眼前鹿港台咽喉。
可怜一路多髑髅，良田万顷无人耰。吾皇仁圣汤武侔，解网不杀毋穷搜。
山郭新晴野草香，熏风吹动葛衣凉。劝农遍种三杯粟，引水新开九曲塘。
事事便民真父母，心心报国大文章。昨朝应有村儿女，争看先生笠屐忙。
百尺层楼踞凤山，山高直欲控诸蛮。新城得地成强圉，旧治他时作外关。
从此筹边消战气，最宜观稼念民艰。众心已信坚如许，烟火人家好市闤。
巡山不惮历崎岖，亦有壶浆在道途。孝弟从风征雅化，田园指日辟荒芜。
秋声作雨千林合，峦势如波万派趋。要使边军知号令，深宵露立尚弯弧。
台江不若湘江深，湘竹湘云愁我心。难买欢情到白首，人生何用多黄金。
丹楹刻桷渐消磨，振起规模壮若何。俎豆千秋森肃穆，宫墙万仞蔚嵯峨。
前徽渺渺遥相继，盛典煌煌肯放过。奎阁聿新文庙焕，瀛壖善举独君多。
宿雨初收涧水浑，闲骑款段过蛮村。槟榔交暗青围社，椰子高悬赤映门。
卉服授经通汉语，铜鐶把耒识君恩。三年来往惭司教，喜见番童礼让敦。
重阳宿酒未曾醒，又载樽罍绝岛停。沧海无风长澹沲，遥天竟日自青冥。
飞飞沙鸟纷如叶，点点鱼舠宛似萍。最爱绮霞明夕照，干坤横展画图屏。
阿谁宅子荒芜久，一望凄然泪欲挥。幽蕙消来秋草茂，灵禽扬去暝鸦飞。
华堂白昼狐升座，绮阁黄昏鬼扣扉。为问主人缘底事，长楸走马不思归。
人俯澄波披雨钓，鸟冲残霭掠云飞。卧游忘却丹青笔，直欲携壶上翠微。
空蒙山色翠连天，古木参差带晚烟。借问黄童携绿绮，随驴何事渡前川。
薄暮津头唤渡喧，斜阳暗暧水中天。红毛城掩桄榔雾，黑齿人攀椰子烟。
新月送将名利客，好风吹尽去来船。南飞乌鹊今何在，击楫中流记昔年。
怪底泉声不断流，衙斋六月冷如秋。凄风几阵树脱叶，老雨连朝人白头。
云覆短檐成久宿，海眠红日欲长留。虚堂独坐浑无赖，身世真同一泛舟。
纔看倒峡又倾盆，两地关心错昼昏。济北惊传千里赤，海南厌见野云屯。
十家九室蛙生灶，八口三餐草掘根。惭愧公私无一补，昂藏七尺负干坤。
潮声聒耳雨声催，几日垂头兴尽灰。红白好花开易落，文章老友去还来。
书缘窗暗生离我，酒为愁多怕举杯。坐卧不能频徙倚，补天谁是女娲材。
伤禾坏舍事堪危，云尚重重雨尚垂。人意皇皇今若此，天心漠漠欲何为。
涛倾万丈蛟龙吼，树湿千枝鸟雀悲。四载穷荒看不惯，直教抱病下书帷。
凄绝香闱忽折鸾，无端玉树苦摧残。百年心事梦中托，九转肝肠哭后干。
蜀魄夜啼霜月冷，湘魂时绕凤江干。从容一死宁他矢，独挈纲常万古寒。
芹藻清涟乐溯洄，山光水影共徘徊。荷如解语闲舒卷，云似无心自往来。
城阙袛应思我往，泮林谁是出群才。眼前活泼无穷趣，认取源头莫漫猜。
换却冰魂月魄胎，丹心一点逐春台。疏枝彷佛红霞遏，密蕊依稀绛雪堆。
映日只疑花是锦，迎风始悟有香来。自从林逋留情去，尽染相思血泪开。
层峦独上莽寒烟，四望苍茫潮气连。欲净尘胸千顷外，直空醉眼万波前。
涌来三汲银河卷，驾去六鳌碧落悬。漫记禹门争奋鬣，且教沧海动龙眠。
澎湃波中沙屿横，荷兰曩筑小砖城。秋风夜半嘶寒蜃，危蝶翻时掉尾鲸。
戍阁凌波钲鼓厉，沙洲落日水天清。白云渺渺增惆怅，残垒荒凉弱草生。
西域谁携仙种回，昙花喜杂瘴烟开。分明遗赠皇华使，不令空王独占来。
一帆飘渺驾长川，留取奇花入画妍。却笑君房浮海去，不传芝草长琼田。
风藤缠挂傀儡山，山前山后阴且寒。怪石丛箐巨龟卧，横根老干修蛇盘。
呦鹿成群觅仙草，捷猿结伴寻甘泉。蕉叶为庐竹为壁，松皮作瓦棕作椽。
中有毛人聚赤族，喧作鸟语攀云端。黔面文身喜跳舞，唐人头颅汉人奸。
或言嬴秦遣徐福，或言零丁洋贩船。或言云南梁王后，或言日本荷兰传。
不识不知竟太古，以似以续为葛天。剃发输饷归王化，女则学织男耕田。
人生大欲先饮食，此辈喜见汉衣冠。我朝舆图轶千古，梯山杭海暨极边。
此亦穷黎无告者，圣人仁政怀与安。港口晴朗点翠螺，船头风力动纤萝。
今年节气迎春早，半夜潮声到客多。照海白云低近水，开帆细雨不扬波。
天边鷁首如飞鸟，指点艅艎顷接过。峭壁奇峰抹远天，山根环绕镜含烟。
山上山下翠云接，一山上下飞蝴蝶。经年青草长如人，此处蝴蝶大如箑。
上山一路何茫茫，蛮雨瘴烟停落叶。披襟恰当天风来，纵目惊看海浪叠。
春风吹暖秋风凉，春草茁绿秋草黄。四山响应叫鹧鸪，一天云暗啼寒螿。
莫为远志为小草，寸心报答春晖长。到底神山不可名，此间疑即是蓬瀛。
晶莹一气冲云出，缥缈三峰削壁成。翠水瑶池应彷佛，琪花珠树不分明。
荒草没人作风浪，我御天风绝顶上。风吹飞瀑冲石过，雾漫前山殢云涨。
老猿攀枝窥行人，怪鸟啼烟弄新吭。千年老树无能名，十丈悬崖陡相向。
下瞰大海疑幽冥，仰视天光透微亮。安得化险为平夷，中外同歌王道荡。
人畏生番猛如虎，人欺熟番贱如土。强者畏之弱者欺，毋乃人心太不古。
熟番归化勤躬耕，荒埔将垦唐人争。唐人争去饿且死，翻悔不如从前生。
熟番独被唐人丑，为父母者虑其后。绕城修竹笋新抽，竹外弯环入海流。
清浊分溪芳草界，东西对势白云浮。春晴丽日烘金面，雨过浓烟隐凤头。
白板低檐数百椽，周围修竹袅炊烟。山中自有梅花历，海上常看玳瑁天。
此间饶有淳民意，法古应教复井田。千岁老龟化为石，遍体绿毛眼深碧。
蹒跚欲上蓬莱山，道逢巨鳌话仙迹。天风惨淡迷寒云，水路苍莽震霹雳。
缩颈潜伏波之心，奔浪汨没露其脊。不计岁月皴莓苔，竟饱烟霞附砂碛。
细草如鳞群鹿游，深涧穿胁老猿据。我家东鲁有龟山，宣圣奏琴何戚戚。
我望金沙有龟山，迩英说书叹啧啧。兹龟避地兼避人，不为世人十朋锡。
我行正值春风生，遥见空中翠新滴。曳尾波中甘沉堙，昂首天外去咫尺。
龟兮龟兮如有灵，力捍蛟龙斩荆棘。买山有愿终乘桴，此间支床学闭息。
曳尾波间不计年，日华吞吐雪花溅。扶桑远上曈曨影，昂首红云碧落边。
官阁萧条百事慵，举觞白眼看云容。食因养胃宜求淡，交未倾心莫太浓。
绕砌苔痕经雨滑，补墙山影被云封。瞢腾尘梦醒来后，海外新年蓦地逢。
环溪列障化城中，曲水樽前布暖风。花鸟一帘应有分，云山四合若为通。
径延修竹交加翠，波卷残霞潋滟红。比似吾庐更高枕，朅来雄剑说空空。
恰如承露汉金茎，一树翘然数片横。赋性雅宜辞艳冶，托根原合寄蓬瀛。
朝飞细雨擎珠润，夜破微云捧月明。几许芳菲羞并列，且将劲质贯时荣。
岫耸东南万里遥，况当霢霂傍春朝。丝飘木末银花碎，响落松涛穴气寥。
微雨过时生众沸，白云飞处有人樵。凭虚不尽烟霞想，漫付关荆仔细描。
山村羯鼓与饧箫，旅馆黄昏破寂寥。邀月樽前春漫漫，试灯风里雨潇潇。
近年飘泊如浮梗，半夜喧腾又上潮。行李匆匆正月半，可怜今夕是元宵。
墙外春山翠欲流，一年花事值春头。斜风细雨寒犹嫩，绿酒红灯客尚留。
大海烟云纷万变，主人意气足千秋。曷来又印鸿泥爪，聊试堂坳泛芥舟。
郡郭苍茫百物蕃，南临渤澥北乡村。烟涵海色藏鲲屿，潮卷涛声入鹿门。
岛上红毛余战垒，津头赤马拥云屯。百年兵革销沈久，丽醮空闻画角喧。
花木萧疏草不除，广文官冷乐何如。家无醅酒贪留客，橐有俸钱常买书。
半日吟诗登小阁，几人问字到吾庐。本来面目依然在，且拟携经带月锄。
檀旃远出白云隈，邀友秋游策蹇来。竹径梵音传爽籁，石坛屐齿印苍苔。
一帘花雨禅心静，半榻茶烟鹤梦回。瑟瑟疏林红叶下，暮鸦解客漫相催。
逶迤一径入云深，夹道松杉十里阴。天半钟声闻鹿苑，雨余空翠滴烟林。
春泉石畔分新脉，时鸟山中变好音。直欲振衣千仞上，仙灵笑我腐儒襟。
苍茫曙色远凝烟，雨后空潭更洒然。鱼逐翠开惊出水，鸟衔香去溯流泉。
花间脂粉浓还淡，叶底珠玑碎又圆。此地兴怀多逸致，好将图笔写幽玄。
彩霞朝起灿江天，历历沙鲲几屿连。玉镜初开云外现，红绡一缕望中悬。
潮来错认波生锦，雾散翻疑彩作笺。极目沧溟无寻处，祥光岂向海门偏。
照眼空蒙失远村，徘徊四顾接云根。台江好景君须记，细雨轻烟锁雁门。
桃花新涨水粼粼，铁板沙深隐巨鳞。我亦萍踪思泛宅，肯容蓑笠网鲲身。
连畴宿雨润如膏，太守亲推湿锦袍。犁破碧云开万顷，自今岁有属贤劳。
布谷声齐遍海东，夜来时雨兆年丰。遥知捧日云多处，天子躬耕千亩中。
巡方纔入凤城东，出谷嘤鸣趁好风。数点香尘溪水外，万家烟火竹林中。
时来草上观新政，每憩棠阴识旧公。从此扶摇临海国，双旌遥指日初红。
斗室虚明户不扃，时人错比子云亭。窗衔秋水一痕白，帘卷西山数点青。
酒后每偿书画债，梦余闲课茗泉经。白头岁月浑忘却，任取寒梅浸胆瓶。
浮云仰视亦须臾，长啸从容合院徂。臣节不磨天地老，世风虽远纪纲扶。
西山叩马两高士，东海悬梁一丈夫。自是求仁无怨悔，奚烦遗叟重嗟吁。
斜风密雨到重阳，忆到身家百感茫。觅句了无新意味，从公难改旧衷肠。
潮声远近喧清梦，虫语周遭近小床。毕竟似僧还是客，披衣起坐费思量。
匝月秋霖不肯晴，中宵屡起看云情。披升田甲容迟丈，输运仓储耐缓征。
六五光阴弹指中，遐陬三至效孤忠。云霞过眼都陈迹，冷暖随人亦苦衷。
歧路叠更心倍小，流言难禁耳须聋。功名青史知非偶，未信苍颜得转童。
欣偿夙愿历深山，自在寻吟暮雨湾。权勇不矜心坦荡，猛宽相济语雍娴。
三灾恰共黎番苦，二端平分水月间。审处熟思凭一己，几回搓手怅维艰。
忆承恩命感惭俱，洊历升阶眷独纡。鞅掌卅年因偊步，黾皇一念凛公趋。
缘深瀛海频经度，梦契臞仙屡仗扶。差喜精神犹满足，卑官雅称白髭须。
重思建树到瓯闽，一片丹心总欲伸。拓土开疆经岁月，锄奸勘乱辑民人。
雪霜饱尽消中热，风雨漂余会首春。仕路崎岖随运转，伊谁禄富我偏贫。
一日阴晴屡看天，晚收伊始兆丰年。扬花恰遇秋阳暴，撷实频惊宿雨绵。
手执瓣香虔拜祷，心悬厘祝凛冰渊。浮云终惜东风扫，枉使愚忱苦自煎。
散花人去布云昙，指月神传酿露柑。十二圭棱身外幻，三千世界掌中含。
匀将蜡办空原妙，清到檀心染未谙。轻薄纷纷竞翻覆，选场谁与证禅龛。
舆丁搓泥揉浆走，呼左呼右声声吼。重任全凭老肩负，森严一步不可苟。
石梯矗上高陵阜，骨力精神兼抖擞。漫来惯呼我好友，过此当沽溪熬酒。
仁频号美上林中，品藻曾夸庾信同。紫凤卵含金露满，頳虬乳抱翠云空。
心知雅爱昌盘供，牙慧闲将玉液融。陡觉温颜流汗雨，真教铁面亦春风。
颊端浑认餐霞赤，潮势凭看吐沬红。渴斛未容茶社解，醉乡不藉酒兵攻。
自因正气培千实，博得清香擅四功。欲倩锦郎作芹献，丹忱依旧恋宸枫。
未雪先开六出花，也将冷艳傲铅华。绿裳半裹长腰软，白玉浓堆一鬓斜。
应许聘梅招隐士，可能嫁杏问婚家。不嫌清寂偏依我，吟晚陪君试拜茶。
热暑偏开淡淡花，天然雅度亦清华。夜来伴我单衾冷，晚节如君瘦影斜。
早识此香偷未得，不知弄玉属谁家。花能解语羁人意，且莫翩翻贾煮茶。
戒饮浃旬违清樽，对酒独坐愁黄昏。庭宽忽开玉蕊洁，风细微觉晚香温。
冰雪肌肤谢姑岭，画图省识明妃村。夜深问花花不语，脉脉客思花心存。
望杏瞻榆重省耕，乐民之乐洽春城。锄云在眼方占卯，课雨关心又望庚。
五百年来有名士，八千里外抚苍生。铜关铁瓮浑闲事，怎及万间新厦成。
畿南绣亩圣亲耕，阡陌原来道德城。共愿浇兰勤妇子，何须播谷促商庚。
两胶造世频观学，三字题楼急厚生。不为登临供雅眺，乐看经始即垂成。
俗醇共羡礼为耕，声有弦歌媲武城。儒梦笔花探二酉，农知艺麦十三庚。
千寻楼回红霞入，万顷秧齐碧浪生。为有龚黄乐观稼，屡丰载颂庆西成。
簪笔今惭事舌耕，民怀犹记夜郎城。敢矜求治心无已，且喜陈经日在庚。
作赋昔年共仙侣，登楼此日伴诸生。立身应在最高处，愿与人同求大成。
休言小试可聊聊，百仞云梯望正高。尺寸量来寻绣虎，波涛宽处得金鳌。
落花惧下孤寒泪，捞玉还防瓦砾淆。莫恃此心真白水，便将昆片也轻拋。
斗横星转四更残，莲炬双开满座寒。铢黍不差惭眼慧，披寻屡次或心安。
丹毫挥洒看原易，一句思量作甚难。仙海鱼龙凭换骨，还期共奋九霄翰。
二林佳胜属诗人，白发书生像逼真。早识文章根性柢，能将老健敌清新。
浮云不肯污穷骨，明月偏教现后身。苦海溷羁差似我，孝忠何以劝斯民。
一重山水一重新，环抱山庄最可人。曲涧泉流来似去，缺峰云补假疑真。
南东其亩分疆理，山水之间得知仁。自可逍遥人事外，何妨屡醉瓮头春。
曾记重阳冒雨开，更添颜色送春来。容当寒夜神偏远，节届灯宵火似堆。
兴尽三冬浇色翠，诗成七字畏花催。醉闻玉漏敲更急，还作杯筹击鼓回。
乘风有愿追宗悫，击楫无劳羡祖生。万里恬波通贡道，九天使节重专城。
年年送穷穷愈留，今年不送穷且羞。穷亦知羞穷自去，明朝恰与新年遇。
赠我椒樽属故交，频频推解为同胞。客路相依十四载，明年此日知何在。
修门遥遥路难通，古来击楫更谁同。也怜窭空嗟无告，犹欲坚持冰雪操。
爆竹声喧似故乡，繁华满目总堪伤。起去看天天未晓，鸡声一唱残年了。
迩来乞食竟无处，饥即驱我亦不去。甑中生尘兴索然，飧风吸露望青天。
穷途依人仍不足，自顾已忘荣与辱。何当稚子困饿啼，绝不欲我作夷齐。
苦节尤难在后头，一日不死中心忧。同是穷途同作客，饱得烟霞煮得石。
但使清虚腹里存，诗瘦偏多新意格。也知诗瘦恰随秋，高飞秋色入浯州。
苍狗浮云倏变幻，老我狂愚我自羞。西山尚有中子在，周全应尽性天爱。
乃竟二饿千载垂，旅处寡亲益增忾。我来避世如避秦，上下无交馈赠屯。
倘能屈曲为小贬，何妨白日竟骄人。骄人者流世所敬，不辨笑邪反笑正。
大家势利正营营，谁向此中审究竟。昨夜梦中谁赠云，醒时拾得似纷纷。
人间世事尚难料，如何天上获相分。感此高谊思所报，木瓜何以投永好。
好将孤注作机关，名士清谈未是闲。驿骑但能传捷报，出游何必不东山。
年年此日有新诗，总属伤心羁旅时。却恨饿来还不死，欲添长命缕何为。
海天多雨湿端阳，闭户翛然一枕凉。不是好高偏绝俗，并州今且作商量。
笑予何事日栖迟，不读离骚便赋诗。几度寻笻欲问酒，蒲香隔院竟招谁。
壳内凝肪径寸浮，番人有法制为油。穷民买向灯檠用，祇为芝麻岁不收。
难道夷齐饿一家，萧然群坐看晴霞。炼成五色奚堪煮，醉羡中山不易赊。
秋到加餐凭素字，更深吸露饱空华。明朝待汲溪头水，扫叶烹来且吃茶。
岁岁思归思不穷，泣歧无路更谁同。蝉鸣吸露高难饱，鹤去凌霄路自空。
青海涛奔花浪雪，商飙夜动叶梢风。待看塞雁南飞至，问讯还应过越东。
飒飒风声到竹窗，客途秋思更难降。霜飞北岸天分界，月照家园晚渡江。
荒岛无薇增饿色，闲庭有菊映新缸。夜深寻友沿溪去，怕叩柴门惊吠尨。
我贵何妨知我希，秋山闲看倚荆扉。涛声细细松间落，雪影摇摇荻上飞。
诗瘦自怜同骨瘦，身微却喜共名微。家乡昔日太平事，晚稻香新紫蟹肥。
潮水如从天外来，澄光一片隐楼台。东山兴懒藏游屐，栗里花稀覆酒杯。
熟惯穷愁诗债逼，久安寂寞道心开。洗兵欲挽河犹远，利涉当前藉大才。
不飞霜色到疏林，芦雪枫丹秋已深。民习耕渔因土瘠，天留风月绝尘侵。
山容渐老添诗料，海气凝寒动客心。絺綌自看还敝甚，无衣空捣月明砧。
山空客睡欲厌厌，可奈愁思梦里添。竹和风声幽戛籁，桐筛月影静穿帘。
暂言放浪樵渔共，久作栖迟贫病兼。故国霜华浑不见，海秋已过十年淹。
谩说哀猿择木难，锦标夺尽我徒看。宁堪独醒还如屈，也取新芳试浴兰。
命到饥来奚待续，冠当穷处自羞弹。应声却怪山妻语，也比鲇鱼上竹竿。
明知苦节却艰贞，九载相怜藉友声。丘壑有情推大老，色言欲避笑愚生。
入山地近区南北，此日情深胜弟兄。安得时时慰依傍，长如鸥鹭得随行。
暘谷生辉尚未炎，滕王亭子绿新添。雨余折角诚堪异，海外依人半受嫌。
寻路入来皆茂草，隔溪处望映珠帘。主翁有恙因辞客，名纸烦通属典签。
鹭岛初来便识君，东山又共学耕耘。发肤无恙悲徒老，着述方成悔欲焚。
忽作闲心同倦鸟，俄焉长揖别高云。从今只合言于野，理乱都将置不闻。
忆自南来征迈移，催人头白强支持。乐同泌水风何冷，饮学秋蝉露不时。
最幸家贫眠亦稳，堪怜岁熟我仍饥。仰天自笑浑无策，欲向西山问伯夷。
百孔难教补即全，秋来客意望谁怜。甓当劳处忘同瘁，棋着闲时巧未传。
任我穷留日月老，何人智合事机先。荒居欲藉虚名重，前路茫茫且问天。
孤芳独出绝纤尘，冷向闲中老此身。赏并高朋欢不极，时当晚季傲为真。
新题遍咏偏催我，半醉高歌欲效人。子夜月明凄绝处，满丛寒露不知春。
流离相见便欣依，闽粤周旋荷解衣。敢谓鲁连深自耻，不知重耳竟何归。
欲聆佳信频西望，却讶离群又北飞。但令双鱼无或间，困穷亦足慰周饥。
闭门只是爱深山，梦里家乡夜夜还。士学西山羞不死，民非洛邑敢居顽。
羁栖尘市依人老，检点诗书匝月闲。究竟此身无处着，每因散步到禅关。
爽气横飞野况佳，溯回对水漫兴怀。芙蓉露湿红妆冷，江海风生白浪排。
敌忾深同袍泽谊，招舟广订弟兄侪。即今天缺尤须补，孰上秋旻继女娲。
方喜廉颇老未曾，骇闻骑箕竟归升。只因心血回天竭，会看精英作厉能。
滃水潮头凭怒立，秣陵城外识云凝。留将背字同埋土，黯黯重泉恨较增。
蒿径难安仲蔚居，且同咄咄向空书。瞻天望切嗟无路，陟屺悲深悔绝裾。
如鬼未堪讥谒者，寡亲只合赋归欤。飘摇风雨栖难定，岂是吾家乏敝庐。
何处呼名浪得名，三挝万载竟留声。爰爰可待株难守，虩虩于邻震亦惊。
歇后何如同郑五，争臣未必动阳城。坟分黑白繇来广，莫令通人笑守硜。
征帆西指几回还，天险孤悬岛一湾。村有居民皆近海，墙多古石却无山。
夙因瘠土耕渔苦，况值灾时稼穑艰。不是明公妙为政，何缘风景得安闲。
荆州闻望久名驰，海外循声更可师。一路欢呼慈父母，十年抚字当孙儿。
叨陪笑语春风里，许把芳樽夜月时。他日追随期莫定，者番归棹倍牵思。
春潮月夜载驰驱，传送牙樯到海隅。风起垂虹劳险渡，星飞挽粟济灾区。
耕渔得复流离子，童叟应无庚癸呼。策用方平名相业，此乡薯米不须沽。
持节风清识玉堂，惊涛直下海天苍。望公如岁深饥渴，训士通经化莠良。
碑口昔曾传汉水，棠阴今更遍蛮疆。私心盻切随车雨，好种襄堤百本桑。
挈伴寻春出郭游，寺门高耸接平畴。梵钟响彻松阴外，玉磬音传佛座头。
嫩竹遥连村树绿，清溪倒映暮云浮。一钩隐现虚空际，羡尔山僧得静修。
煌煌圣迹焕班彪，万世师尊永不休。此辈昧良供纵博，多君嫉恶视为雠。
犯科画象悬书魏，重道藏文敬字楼。纪绩台阳年己未，芳名千古海疆流。
千寻瀑布飞晴雨，百尺长松拂暮烟。欲上奇峰最高处，携诗一问泬寥天。
风皱波纹含鸭绿，雨添山色拥螺青。个中颇具云林派，嘉木低垂一草亭。
红毛楼上风景好，西望大江流浩浩。怅往悲来兴不穷，直须搔首问苍昊。
飘飘云外响风筝，扶摇直上奋鹏程。俯视众山皆渺小，宁甘卑屈负生平。
荆州王粲凭阑叹，何如彭泽醉篱畔。笔未题糕愧未豪，壮心不已且登高。
见茱萸囊黄菊酒，风流自昔传重九。但应借取余杯醉，休论荷兰当日事。
圣朝一统庆咸宁，此日登临皆天赐。平明野旷树低天，日影经南薄晓烟。
淡水波澜新港渡，尖山傀儡小阳年。当寒不雪犹春到，岁暮还耕恍夏前。
隶籍版图归圣化，村舂相杵户相连。虚亭掩映竹篱斜，静处云深载酒家。
凿径看人游草地，当门有犬吠桃花。手书未读鸡鸣卷，舌本留甘鹤避茶。
试看燕南还社日，时从杏雨幕檐牙。谁将有性会存存，出入能知内外门。
成佛观音称大士，化身罗汉本归魂。埔头家尽溪边竹，山脚人归雨暮村。
青草黄泥孰与争，吆吆偏喜弄秋声。人家儿女能窥伺，莫向西风特地鸣。
牙签玉轴拥书龛，研究频年乐且耽。博考群经曾醉六，精求至味更兼三。
定多浓郁凭沈浸，无限芬芳耐咀含。旨趣恰从分鼎悟，馨香宜与省身参。
也应梦叶肴先饮，可许杯陈雅共探。几度菁华同餍饫，十分理奥异肥甘。
馈贫真觉根堪咬，食古还闻跖并贪。岂为膏粱移素愿，此中酝酿自醰醰。
台阳自古称天府，千里膏腴无弃土。乐利升平亘百年，礼乐衣冠隆文武。
忆昔逆匪林与陈，小丑跳梁瀛海滨。天戈一指即授首，噍类扑灭飞灰尘。
封疆从此日安静，走险匪徒何所逞。风狂飓起海波扬，洋匪蔡骞复告警。
初从内地掠商船，馋口东望久咽涎。天险陡闻入鹿耳，几番防戍总徒然。
台江瀚漫无障蔽，船户行商遭搏噬。捍卫计穷可奈何，星星不灭燎原势。
普天率土皆遵王，何物么么敢猖狂。北先沪尾南东港，山海交通肆扰攘。
旋闻凤山已失利，城陷葭月二十四。司马频危县令亡，局存火药一坏地。
南仔坑中进退谷，全师返卫将能军。郡城鹿耳船如蚁，贼计诡随同蜮鬼。
乘虚直入窥金汤，径截咽喉洲仔尾。匝地峰烟四望惊，分防南北已无兵。
亟图守御筹长策，激励义旗鼓吹荣。腊初五六贼锋迅，连日分攻安平镇。
孤城海上隐如山，炮焰迷天空雷震。全台险要重西关，关外万家烟火环。
此地安危系唇齿，木城不竖保无患。安平任攻不可下，谋犯城隍暂相舍。
蚁聚蜂屯钱桶围，壁垒团团遍山野。八门攻击薄城壕，苦战鏖争神鬼号。
白甲前驱皂纛继，靡乱红巾鸟兽逃。满腔义愤同仇切，木栅满城城似铁。
困守弹丸涸辙鱼，秦庭不见申包胥。首提援旅军门李，连促增兵飞羽书。
即令许王两镇协，连挑精卒易轻艓。横截贼人水陆冲，前后两战战连捷。
维时音梗道难通，嘉邑纷纷贼肆攻。闻道大兵来鹿港，悬悬望眼转成空。
计程百里朝夕至，郡守阻军驻嘉义。去腊待尽春王正，未见一人并一骑。
善谋文武计兵骄，声言薪尽放采樵。精锐暗藏四路出，会师水陆集来朝。
诘朝二月二日序，兵分两道一时举。陆军诱敌任穷追，回首贼巢空一炬。
一炬遂成不世功，薛令后先王副戎。妙算无遗推大宪，昆岗焰照海天红。
满野豺狼解体散，逆骞坐是谋逃窜。长围共恨失奔鲸，成事在天堪浩叹。
贼去天家尚未知，大臣衔命统雄师。元凶未殄留余孽，莫恃粗安不虑危。
安集流亡揭榜谕，廓清南北穷剿捕。策勋讯馘赏罚明，重见太平风日煦。
可怜南路竟如何，村落为墟四百多。闽岂尽贼粤岂义，伤心兔爰雉离罗。
陡然起灭犹反手，筹谋善后费搔首。天心厌乱未可知，未雨先须网户牖。
最难底定是全台，闽粤泉漳隙易开。网漏吞舟鱼又逝，宁知蔡逆不重来。
巍巍肃穆梵王宫，颓废如今不古同。赤脚野仙盘殿上，裸身罗汉踞廊中。
遂令宝帐香烟歇，渐觉银灯烛影空。重振赖君除积弊，挥毫一扫旧腥风。
东瀛若木喷奇观，吐蕊铺朱刺眼寒。映日疑凝千滴血，烘云全迸一团丹。
看培海国高文丽，似补中天正色完。彩颖遥挥霞片片，惊翻斗际落星弹。
珊瑚点缀绿云丛，海外花开别样工。叶似青桑微带露，葩如赤芍笑迎风。
四时不改朝霞艳，一色常欹夕照红。雨后清芬飘满院，教人错认牡丹同。
扬帆指日到瀛台，震荡狂风势欲摧。巨浪宛从天上落，孤舟直似水中来。
樯倾楫折惊魂魄，虎啸猿啼闻霹雷。呼吸死生飘泊去，灯光三现指迷回。
绿叶层枝与桂同，花开蒂软怯迎风。经年满院天香散，不待秋清八月中。
云遮西屿势峥嵘，塔影刺天一点横。大海回环奁镜启，孤峰峭立翠屏生。
飞霞绕顶流光赤，宝剎映空落照明。商贾往来占利涉，凌霄灯火指迷程。
久滞兰城厌海滨，阴云不见日华新。为因种菊情偏恋，冒雨初开送主人。
节过重阳又一旬，白衣送酒更无人。含情脉脉如将吐，笑口留开报小春。
银箭微攒雪作花，袭人香气透窗纱。夜深明月来相照，一伞高擎玉吐华。
新月如钩映草亭，空阶露滴竹稍青。风吹萤火明还灭，飞向檐前入画棂。
缘何海啸满兰城，山雨欲来先作声。雪涌港门龙作吼，风摇舟楫客初惊。
几番飞瀑从天降，一片晶帘卷地横。十里犹闻喧聒响，潇潇不住到平明。
巨津一望渺无边，黑水翻腾在眼前。日月有光波黯黯，星辰无色水涓涓。
几疑蛟室成煤窟，误认龙宫洗砚田。墨渖泼来千万顷，何从辨得蔚蓝天。
翦翦寒风雪浪平，迢迢良夜泛舟轻。一钩新月随帆转，万点众星印水明。
远岫重遮烟色暗，纤云四卷海波清。前程杳霭知何处，红日东升已到城。
云根结就已多年，质染烟霞早得天。出涧虹霓精气聚，沈渊珊网宝辉连。
满目积沙日影西，周围众岭势高低。三春花柳寻踪杳，一树云烟与屋齐。
连月风声鸣北牖，终年潮信涨前溪。迢遥堤岸环如堵，署冷心清絮着泥。
终日阴雨总不晴，满城惟作海涛声。几番风雨凉砭骨，添得愁人逆旅情。
殽果层层列此筵，纸钱焚处起云烟。满城香烛人依户，一路歌声月在天。
明灭灯光随水转，辉煌火炬绕街旋。鬼余争食齐环向，跳跃高台欲夺先。
竹声萧飒雨声催，惊破幽人午梦回。拂袖香风木樨放，映窗金色菊花开。
海天已滞三秋后，乡信难逢一雁来。渺渺予怀添旅闷，兰舟何日渡阳台。
晓峰高出半天横，环抱沧波似镜明。一叶孤帆山下过，遥看红日碧涛生。
层层石磴绕青云，绿树浓阴路不分。半面斜阳还返照，晴烟一缕碧氤氲。
重叠青峰映碧流，西来爽气一天秋。山光入眼明如镜，空翠袭人无限幽。
兰城锁钥扼山腰，雪浪飞腾响怒潮。日夕忽疑风雨至，方知万里水来朝。
碛石重重到处匀，青山四壁少居邻。秋来积潦无边阔，水色天光一鉴新。
石港深深口乍开，渔歌鼓棹任徘徊。那知一夕南风急，无数春帆带雨来。
澳水回旋地角东，山光日色照曈曨。蜃楼海市何人见，遥在澹烟疏雨中。
泉流泻出半清湍，独有汤围水异香。是否天工炉火后，浴盆把住不惊寒。
雪魄冰姿淡淡妆，送春时节弄芬芳。着花何止三回笑，惹袖犹余半日香。
竟使青蝇垂翅避，不教昏瘴逐风狂。灵均莫漫悲兰茞，正色宜令幽谷藏。
海壖残腊试霜柑，纔挹清香兴已酣。采自千头金颗重，携来九瓣玉浆甘。
种传瓯粤原无匹，宴饮华林旧赐三。不是乘槎远行役，殊方佳味那能谙。
凌波仙子世同称，琼岛芳姿未敢凭。香与春风相应接，神将秋水共清澄。
玻璃案上金千点，玳瑁筵前玉几层。不许纤埃侵皓素，檀心夜月一壶冰。
思君正咏池塘句，忽接鱼笺笑口开。狂熊于今犹未减，素心依旧不须猜。
采风已有诗千首，遣兴何妨酒百杯。同在天涯怀凤阙，几时联辔入燕台。
枝柔叶厚碧痕浓，色艳还看花发重。朱萼临风迷紫蝶，丹须和露抱黄蜂。
剪残红锦枝头见，敲碎珊瑚月下逢。好是年年夸竞渡，鲜妍如火映鱼龙。
楚人尚鬼习相仍，高会盂兰放佛灯。释氏金莲三十里，石家银烛百千层。
独醒难挽浮靡俗，空色浑疑清净僧。最怪庄严成劫夺，肉山还有酒如渑。
寒烟一片锁层波，归思离情两奈何。从此天涯人渐远，羽鳞惟望好音多。
一枝谁自江南寄，岛屿冲寒亦有香。绘出当年东阁兴，高吟不必忆何郎。
调鼎和羹异日才，边城春色喜先开。会看百卉从今盛，锦绣层层遍九垓。
铜雀高飞汉业沉，云台荒址杳难寻。争如片石横烟水，尚见清风亘古今。
鱼钓乍收新月落，羊裘未解白云深。低徊想像春山暮，漠漠松花满袖襟。
昔日东宁今豫章，德兼威惠政非常。颖川有鸟皆成凤，召国无花不作棠。
处处弦歌膏泽厚，年年俎豆姓名香。仁人积庆知方邵，衮绣升朝佐我皇。
西来紫气傍云明，夫人声华信莫京。冈岭已因名德峻，鄱湖更为使君清。
归鸿附骥登临远，茑草缘松霄汉荣。每过旧游吟画锦，几回翘首不胜情。
沧海安平水不波，扁舟处处起渔歌。西山日落行人少，帆影依然晚渡多。
长沙一带积如山，碧海分流水自潺。数点残星归远浦，清光永夜照人间。
鹿耳门中碧海流，潺湲滚滚几时休。波澜不断春光好，潮信声闻应鸟啾。
鸡笼一派海汪洋，寒气相侵旷野凉。冬至絮飘深谷里，玉龙战退耐风霜。
沧溟不测水蒙蒙，晓出扶桑幌海东。一望无涯红日近，龙光射目碧天空。
夕照西山尚未昏，落霞倒影碧天痕。风飘草木残红映，月色依稀上晚村。
巍峨台榭筑边城，碧海波流水有声。济济登临供啸傲，沧浪喜见一澄清。
华亭藻梲接词场，碧水长流遍海疆。滚滚波涛声不息，斐然有绪焕文章。
琴剑飘零海外游，何期今日识荆州。共推品格无双美，独擅才华第一流。
医俗允堪消鄙吝，辅仁真可励清修。去秋若使归帆急，顽石那从悟点头。
云脚初收月正悬，寒潭一碧浸长天。珠光荡漾清波里，稳住骊龙此夜眠。
海外何从得异果，于今不见已更年。色香疑自云中落，苞叶宛然旧国迁。
好友寄缄嫌少许，老人开箧喜奇缘。余甘分啖惊新候，遥忆上林红杏天。
苦节高风重栢舟，輶轩问俗首先求。须眉长乐嗤青史，巾帼共姜壮海洲。
片石褒名扬矢志，一缣就地快同游。他年马鬣松阴满，应有鸳鸯泣上头。
搜罗金穴穷膏腴，挺而走险森戈殳。仓皇剿抚俱失策，逸去旁县遭焚屠。
八卦山前列旗鼓，拥兵观望散部伍。断指淋漓语未终，贼众凭陵气如虎。
怪云压阵乘长风，将军骈首县令同。摧枯拉朽一军覆，握拳啮齿真人雄。
夫人闻变起呜咽，气激蛾眉惨无色。拚拋骨肉付波臣，忍将红粉罗锋镝。
宛转池中死未能，投环先后魂冥冥。捐躯一旦灵旗动，战血千年鬼火青。
天慰孤忠留一线，郎君母子重相见。痛哭还疑梦里逢，急收残骨归乡县。
簪笔儒臣重策勋，鱼轩象服表贞魂。鄙夫误公失死所，精灵夜夜哭幽坟。
我作公诗奋直笔，纸上飞霜耸毛骨。輶轩他日采风谣，会将公事排天阙。
寂寂柴门野水滨，那堪独坐对风尘。自惭白发长为客，未信青春不负人。
莺啭祗怜怀友切，雁稀谁与寄书频。故乡一望沧波阔，幽梦无端入紫宸。
达变通权世所稀，长嗣出继未曾非。友全弟嘱真无负，孝体亲心曷敢违。
存祀莫嗟空后望，传芳可卜绍前徽。怡怡克尽天伦事，不愧儒风坐董帏。
渔人几处学吹箫，海色苍苍弄晚潮。一片山间明月上，满堤寒影渡横桥。
腮鬐剥落脍残留，幻作霜翎雪羽俦。却讶胎禽藏丙穴，可知蜕骨是丹邱。
乘轩讵有停车日，溉釜偏无煮鹤羞。莫道充庖鰕菜品，栖形欲啸海天秋。
庄叟濠梁事已非，可怜华表几时归。羹残已不留香髓，羽化犹能认缟衣。
铩翮凌云飞未得，无声警露和应稀。伊谁骨肉沾枯肆，也拟鸣皋达紫微。
分明山水武陵春，却写秋光隔四邻。不着胭脂轻一点，恐将花片误渔人。
帘护朱棂绕槛斜，层层蹑级望无涯。名祠冠履游多士，穷岛弦歌响万家。
环海抱山称胜地，罗奎缠璧散余霞。曾知道脉宗邹鲁，文物于今喜渐加。
东土浓浓夜露零，更阑短枕值初醒。全无雨意当空霭，晓起惊看湿满庭。
相逢坐定问来航，礼意殷勤话一场。急唤侍儿街上去，捧盘款客买槟榔。
蔬园迫腊熟西瓜，剪蒂团团载满车。恰好来春逢圣诞，急驰新果献京华。
短靷方箱缚始成，车中捆载策牛行。辗来不尽粼粼响，夜静如闻画角声。
唐人鼓楫涉风潮，坊里杂居欣共招。虽是姓名编户籍，算来土着正寥寥。
浅黄牛牯谩耕田，双挽柔缰挂锦鞯。骑者不知何处客，西郊踏徧过东阡。
乍经沧海到澎阳，岛屿青青水一方。奉使东瀛持虎节，安流南纪靖龙堂。
天生绝险山河固，运际文明日月光。努力诸君劳镇抚，輶轩载笔颂平康。
千古无如此地秋，重阳佳气满空浮。山围大海波涛壮，天迥平原岛屿幽。
八景风云开石壁，七闽烟雨锁沧洲。茱萸系臂成何事，记取枫林集旧游。
荡缨摇处分深浅，悬柁经时每接连。帆带晚风随浪起，舟依曲港避沙漩。
须知奇险重洋外，锁钥东南障幅员。匡床未觉梦魂单，举案依稀奉伯鸾。
泪洒帘前春草赤，身随天外晓星残。投缳已了三生债，没世长留一寸丹。
一庭烟雨绕窗纱，碧绿春残处士家。倩尽东风留不住，杜鹃声咽杜鹃花。
海东野牛未驯习，三人驱之两人牵。驱之不前牵不直，偾辕破黎跳如织。
使我一锄翻一土，一尺两尺已乏力。那知草根数尺深，挥锄终日不得息。
除草一年草不荒，教牛一年牛不狂。今年成田明年种，明年自不费官粮。
如今官粮不充腹，严令刻期食新谷。新谷何曾种一茎，饥死海东无人哭。
连艘载米一万石，巨浪打头不得东。东征将士饥欲死，西望粮船来不驶。
人马不能盈其吻，牛车安足碍其肮。铠甲剑矛诸铜铁，嚼之縻碎似兔獐。
夷荒久作长蛇窟，技非神羿孰能伤。天地不绝此种类，人来争之犯不祥。
往往活葬长蛇腹，何不翩然还故乡。妾为君家数月妇，君轻别妾出门走。
从军远涉大海东，向妾叮咛代将母。妾事姑嫜如事君，操作承欢毫不茍。
惊闻海东水土恶，征人疾疫十而九。犹望遥传事未真，岂意君讣播人口。
茫茫白浪拍天浮，谁为负骨归邱首。君骨不归君衣存，揽衣招魂君知否。
妾惟一死堪报君，那能随姑长织罶。死怨君骨不同埋，死愿君衣永相守。
骨可灭兮怨不灭，衣可朽兮愿不朽。妾怨妾愿只如此，节烈声名妾何有。
茫茫元气虚空鼓，长波汗漫蛟龙舞。忽然蓬莱失左股，幻结澎湖护仙府。
秀灵磅礡孕扶舆，沧桑阅历成今古。遂有宝气摩青苍，知是奎星堕沙渚。
雷电追取敕神丁，冰霜雕锼运鬼斧。合则成璧分如珪，圆成应规方就矩。
藓斑隐跃渍璘璘，螺文屈曲旋楚楚。或如端溪鸲鹆眼，或如炎州翡翠羽。
苍然古色露精坚，秀绝清姿工媚妩。几案有时烟云供，光怪犹作蛟龙吐。
底用珊瑚采铁网，那复夜光夸悬圃。我来海外搜奇材，谁料眼中尽尘土。
尘土尘土何足数，此石莫共匣剑处。惟恐神物不自主，夜半飞腾作风雨。
海上三山未渺茫，竹湾花屿郁苍苍。白沙赤嵌红毛地，绿苇黄鱼紫蟹庄。
仰首但瞻天咫尺，称名合在水中央。古今多少沧桑劫，留得残云照夕阳。
六六沙湾小似舟，须弥大界一萍浮。收罗日月狂澜里，零落云山古渡头。
春水涨时村撒网，晓星明处客停舟。蓬瀛不信人间路，犹认仙源是梦游。
立石金鸡唱晓声，曙光红泛早潮平。暖蒸春髓浮元气，小结仙壶幻赤城。
捧日天真瞻咫尺，应时海亦象文明。晴霞五色涛千丈，稳载长更十二程。
涌泉妙喻品题奇，开府推崇赵国诗。学到百川才沛若，赋成两汉德褘而。
千言自挟惊涛壮，一字全消涨墨滋。挥洒真能添活泼，纡回应与作涟漪。
鲸铿能得汪洋势，獭祭都袪汗漫词。远溯源头三峡上，高标名手六朝时。
拟将郭象悬河口，为抒宗生破浪思。锦绣每翻新颖样，波澜独具老成姿。
书中味义珠船获，篇里搜珍铁网垂。好藉韩潮留后劲，不妨陆海仰前规。
十分卓识呈泾渭，五色文章绘涣濉。想见寸心滂沛吐，露毫濡染正淋漓。
昔日将军辟海疆，五妃同死殉明王。贞坟冷落寒梅瘦，雪后犹开五出芳。
草昧谁开大海东，高烧烈火有神功。赤霞晓映扶桑日，丹嶂晴驱擘柳风。
焰射鸡笼遥可接，光衔鹭岛远为烘。凌晨景物欣何似，万丈芙蓉照眼红。
海滨世界洗洪荒，瓦缝参差映夕阳。羁客远投冠盖里，落霞低衬水云乡。
渔舟鼓浪醒诗眼，牧笛眠风破酒肠。返照山城烟树晚，画图指认色苍茫。
如眉似月水波平，傍水逢秋月色明。影坠澄潭蟾不老，香飘仙桂兔长生。
地偏良夜多鸥宿，天远长空少雁鸣。扑面红尘聊借鉴，双眸万里一心清。
牛触高峰两壁攒，虎溪中出水流寒。每逢三月添霪雨，定遣重山走泛湍。
怒撼奔雷声浩浩，猛归沧海势漫漫。行人过此常惊胆，黯淡如何又一滩。
不比寻常水一隈，柴门爱逐海波开。船撑白昼几行去，灯闹黄昏乱点来。
遥吐珠光浮岛屿，久腾星火照莓苔。两般佳趣疑相似，共卧渔蓑弄酒杯。
山高树老与云齐，一径斜穿步欲迷。人迹贪随岩鹿隐，歌声喜和野禽啼。
悠扬入谷音偏远，缭绕因风韵不低。刈得荆薪偿酒债，归来半在日沉西。
缥缈孤亭荡碧天，游人得到俨登仙。举头万里晴光彻，笑指千俨秀色悬。
云去云来风片片，鸟飞鸟落水田田。纵观沧海尘寰远，一点征帆一点烟。
山城竹郭雨霏霏，郭外青山湿翠微。冷雾埋林藏半线，浓烟扑地锁重扉。
燕穿深巷频频语，鹭下寒塘缓缓飞。白发番黎寻乐计，披蓑学坐钓鱼矶。
天兵鼓棹逼江滨，祇把丹心质鬼神。君发数茎犹自惜，妾身敢作未亡人。
海表观风题墓道，阳秋有笔墨痕新。祇缘千古纲常系，岂独伤心吊五人。
九十春光今第一，忙中日月多相失。人生逢春要惜春，莫使春光惯笑人。
吾闻华峤书后汉，老子藏书号东观。东观之书柱下藏，中有奇书待搜看。
蓬莱山上问道家，蓬莱山下罗书案。藏之名山传其人，发箧眞如天章焕。
卒然读之得未曾，不厌百回通一旦。古来拥书富多文，漫侈风流夸淹贯。
杜氏库兮曹氏仓，非不琳琅万轴灿。争如柱史妙秘藏，妙秘几人经把玩。
纵封群玉山中书，未抵蓬莱山一半。吾侪学海信无涯，茫茫那不望洋叹。
表表仙风天宝纪，君才遥继前人美。年少文坛旗鼓争，笔摇五岳云落纸。
剑精预卜逄雷知，万丈光芒腾气紫。泮芹一浴水流香，桂碧杏红连枝起。
春风得意恣遨游，马上看花凭笑指。溪流水势曲又曲，古渡济人日不足。
招招舟子在中流，两岸遥闻橹声促。东岸渡来西岸人，西岸待渡还相续。
渡头溪水流出山，人在山头高处瞩。当时结伴入山深，乱云何处寻芳躅。
不知世上有风波，烟霞以外了无欲。今日出上望滔滔，毋乃旁观笑当局。
造物非以人拘拘，逸者荣兮劳者辱。夫人自甘逸与劳，山水何曾分雅俗。
红尘静处暮烟横，山自空靑水自绿。壮夫宝剑擅太阿，誓将入海斩巨鼍。
壮夫神箭妙穿杨，誓要登山射封狼。提剑束箭海山至，踌躇四顾不轻试。
旁观不解个中故，争问渠来何四顾。渠听人言生浩叹，请教极目海山看。
东海有鼍西海鲸，奔鲸党鳄又波生。南山有狼北山貙，拍貙化虎又风呼。
古诗删存三百篇，松之茂兮鹿攸伏。卒然得之楮墨间，物色超尘非碌碌。
冬梅岭上始吐葩，冬雪霏霏六出花。冬日吟诗眞可爱，恰逢寿母祝龄遐。
寿母英钟箕山秀，济阳母德蔑以加。德者获福寿者酬，祝以多三大非夸。
我自东方遥望气，婺星烂照海之涯。海人笑指波澄处，天风吹渡挂星查。
查中物色几曾见，火枣交梨杯紫霞。霞杯一献歌声起，笙簧箫管和琵琶。
白鹤靑鸾相对舞，扶下仙姬会君家。君家今日西池会，七旬又进五年华。
遥知人瑞长健饭，不须捣药炼丹沙。群公要纪萱堂算，听之龟息视松芽。
骥称其德自孔氏，骥称率马本杨子。眞龙论定古圣贤，万古凡马何曾比。
顾影自惭伏枥号，蹉跎岁月伊胡底。一年颓废又一年，可怜困骥今若此。
骥乎骥乎命何如，老大竟堕盐车里。骥乎骥乎心莫悲，黄金台筑为谁始。
尔骨还售五百金，死后生前总一理。但能死后骨留香，赫赫生前枉如彼。
鹏不飞兮群鸟嗤，鹤不舞兮群鸡耻。得时炎附失时凉，世路悠悠本大抵。
纵然要作不平鸣，其奈肝胆向谁是。我今为作困骥歌，歌诗者权作知己。
知己夫物亦有然，是岂区区感恩已。闻歌骯脏嘶一声，昂昂又欲空群起。
红毛楼上面面空，海上奇观入望中。我辈登楼楼上望，茫茫大半是朝东。
鹿耳门兮鲲身线，收尽南天百谷雄。昨宵天上双星灿，今夕人间花烛烂。
人间花烛烂天红，河桥莫漫隔西东。天河桥上接天台，前度仙郎今又来。
来时仙乐再吹弹，依旧声声奏合欢。旧时弦断今时联，瀛海巧联奎海缘。
若问菱花郎已试，画眉深浅可曾记。记来添画远山笔，认取破题还第一。
罗帷幅幅绣鸳鸯，六六仙娥七七郎。七七衍虚四十九，其中妙用君知否。
六六春宫三十六，天根月窟往来复。是谁作合故迟迟，大造瑞应此大奇。
沙漠茫茫北海隅，坚持汉节困匈奴。旃亦可吞雪可啮，羝乳依然守故吾。
任教卫律工辞说，誓死唯知望帝都。天怜苦辱还乡赐，十九星霜白发须。
一自属国归拜典，至今群仰汉牧夫。虎头不没荩臣志，终古留画牧羊图。
古今不少奉使者，几人名节立羌胡。读史放开观世眼，可能媲美此图无。
三百六十之羽毛，谁称慧鸟善呼号。绿衣使者雪衣女，此外能言是寒皋。
寒皋断舌偏言巧，其音咧咧匪嘈嘈。画工亦爱禽对语，乐意相关图尔曹。
休嫌着墨一为甚，三五成群取数多。夕阳牛背栖未稳，绿阴影里乐如何。
客来彷佛闻茶唤，褁物也防验碧荷。神自瞿瞿机跃跃，毋乃屏风叫八哥。
杜鹃啼破绿杨烟，别苦不教柳色妍。同是萱零苫块者，江亭挥手倍凄然。
追思异地萍踪合，清溪瀛水两相连。臭味投兮肝胆照，荆州识在廿年前。
风雨无间清课事，敲棋煮酒又茶煎。父事降为兄事列，从来好友本忘年。
鹿岛波平春水绿，故人西望买归船。万里晴航送君去，清风明月惹情牵。
天涯此后谁知已，殊嗜酸咸且自怜。珍重窗西时剪烛，心交记取海云边。
东君渡出水迢迢，水上银山万里遥。惊绝奇观图两大，沧海日兮浙江潮。
童子何知空依傍，苍茫独立最高标。回澜不射肃王箭，鞭石不遇始皇桥。
当潮指日高升处，万籁无声自歌谣。造化原来亦一物，清浊吹嘘入管箫。
有人解得呼吸意，一任凌波上碧霄。五色阳精千顷浪，风云际会看龙跳。
古今画品各成局，点染烟云不一足。玉堂春色大文章，赏心无分于雅俗。
众香林里占花王，斗艳争奇归统属。三阳开泰万象罗，朝尽深红与浅绿。
周莲陶菊爱有偏，不及牡丹众所瞩。可知世间富与贵，乃是人人之所欲。
碧树无情莫乱投，绿杨烟里弄轻柔。仙虫本是清高品，拈取柳梢最上头。
三眠并作华胥梦，不知消夏岂知秋。一枝可借相于足，与世无争又何求。
纳凉醉客冷然善，与尔同酣午睡幽。寄语文人休用志，画中承掇枉图谋。
干坤清气得来难，万里江湖一钓竿。有时钓得巨鳌起，千金难买钓人滩。
渭滨之水富春山，山高风古水流湾。画中人也景中意，别有天地非人间。
非儒非道亦非禅，醉乡仙也睡乡仙。仙之八者图以四，半游大地半诸天。
云房老师纯阳度，一梦黄粱几万年。零陵市上蓝关路，世界茫茫十大千。
不坏这个不期会，相逢偶合画中缘。画工亦有化工意，化工何处非偶然。
写生道子妙传神，妙手逢君更写眞。清标品格清华景，管领风光得意春。
春花春柳满春庭，随意摇红随意靑。茶烟缕缕清课罢，香风绕遍读书亭。
闲情偶寄画桥南，环桥流水水拖蓝。个中相喻无言处，坐对盘松鹤梦酣。
琴心怜取美人心，石上横陈百衲琴。且将一曲春光好，留赠知音月下吟。
君家惊座奇今古，君学承家谁与伍。扫军笔阵擅横行，不傍垣墙自辟户。
宝光烛起海天东，知是珊枝罗水浒。鲲鹏倏忽化神奇，云翼摩空争快睹。
秋山秋水凈无烟，玉露如珠累累圆。天酒酿成寿酒好，萱堂晋爵海中天。
海天环屿奇六六，生长女宗岂偶然。陇西壼范高阳秀，甲子重翻二十年。
有时数霞落天半，有时玩鹤戏海边。绕膝舞庭森玉树，兰馨桂馥相映妍。
昨夜湖西浮瑞气，流光万顷到瀛壖。晓望五云三岛现，长生歌曲奏金仙。
是日天书来介寿，岁星岁岁烂华筵。登堂拜母无量佛，笑说三万又六千。
海天昏黑海雷吼，破浪鲸鲵秋夜走。罗岳石摧百尺巅，瀛壖惊睹落星斗。
曩时清诲几过从，略分言情忘年友。投我木李投我桃，至今尚未报瑶玖。
忽骑箕尾比列星，可是星宫悬已久。不然德者福之基，应享三万六千寿。
如何人瑞地行仙，仅称六十有六叟。人语传来半信疑，十分遥望伤八九。
二百里外来讣音，岁辰月戌时在酉。其日乘鸾上碧霄，何时化鹤归黄耇。
任呼返魄与招魂，一意星回帝左右。霜寒露冷又风酸，天问无辞空搔首。
楚些哀遍思旧铭，白马素车我敢后。啼鹃溅血泪星星，献以冥镪祭以酒。
大梦长眠杳九泉，人琴感叹知耶否。石之火矣电之光，古往今来谁不朽。
生顺死安两无惭，如此羽化何所负。芙蓉城里是故家，莫说其乡无何有。
春花春月闹春嬉，阳春烟景十分奇。报道故人春去也，春江风便送春宜。
春城廿载瀛洲客，春宵剪烛话心知。投囊争富吟春句，煮酒频敲春夜棋。
今春忽买归舟紧，得意春归信乐之。也知此去春台乐，其奈留春系我思。
留春无奈饯春去，鹿岛春澄三月时。春草曾题江淹赋，春柳曾吟李白诗。
古来多少伤春别，今日春三忍别离。别春思春春知否，暮云春树不胜悲。
春水盈盈秋水兴，春情宛在水之湄。春潮有信君须记，重看来春返棹期。
蓬莱海上空前后，石壁千寻战浪久。记得坡公海上游，搜奇踏上蓬莱首。
土人为此弹子碢，圆熟可爱试携取。笑携数枚海上归，十分海气囊八九。
乃作诗歌遗老人，自矜东海袖中有。有时舞袖鼓风雷，疑是射鲛奔鲸吼。
有时拂袖散云烟，疑是下獭驱鱼走。海汐去兮海潮来，去来呼吸坡公手。
坡公海外擅奇文，奇绝无出坡公右。蓬莱见说变沧桑，袖里茫茫今变否。
老翁认得眞面目，云是玉山发异光。山上宝光山下照，万丈清高万丈长。
晴云展拓三峰立，一峰独耸镇中央。须臾变幻千万状，晶莹摩荡异寻常。
四时多隐三冬见，如练如瀑如截肪。骇目惊人不一足，莫辨璧圆与圭方。
我闻辉山知韫玉，又闻采玉出昆冈。可求犹是人间宝，争似此山空瞻望。
当时有客痴山凿，自恃雄心豪力强。岂知愈入愈深处，归于无何有之乡。
玉山愿望几曾见，我今何幸愿为偿。偿来愿望亦造化，多谢山灵不可忘。
山灵归去将谁说，依旧囊纱而篆香。大璞自然天地秘，未知韫椟何处藏。
且将一片余光好，袖来宝贵入诗囊。星宿发源黄河水，落天走海几万里。
扬沙舞怪九曲中，鳞虫介虫无穷纪。何物破浪拔千层，耸身一跃唯仙鲤。
十里寒潭凈碧流，歌声风送月明舟。云山倒挂千层画，天水交融一色秋。
宿鹭连拳围玉镜，跃鱼喷沫碎金球。江亭上下随波去，人在冰轮转处游。
郭外寻春踏翠峰，榴环古寺尚留踪。北园梦断萦花蝶，东海归来贮钵龙。
面面豁开圆觉路，声声敲破指迷钟。谈禅半日闲分我，洞在诸天第几重。
壮时直欲气凌云，十载消磨坠俗氛。世故中年犹见恶，名山大业尚无闻。
蝇头不解谋寻尺，驹隙还须惜寸分。若待桑榆收也晚，几曾霞照烂天文。
仙子幽修凈六根，绿华居处浣花村。春风入梦怜孤影，秋水凝神共一痕。
洛浦烟销香有恨，湘江雨冷夜无言。天靑海碧知心渺，一去凌波正断魂。
步月盈盈水上吟，琼姿不杂众香林。出尘涤贮千层玉，作意妆成万点金。
洁白雅宜高士品，娇黄晕醉美人心。清标压得群芳倒，浪说梅兄恨至今。
万象森罗晚眺中，茫茫海阔与天空。马蹄投驿忙行客，牛背还村认牧童。
风势送云归岫白，霞光带日返江红。静观自乐干坤大，点缀秋容各不同。
西天即在海东关，记此沙门旧日颜。竹径缝云围世界，溪桥渡水出人间。
梵音了却忙中闹，鸟语吟余静里闲。解到拈花微笑去，暮霞斜挂斗魁山。
晓上孤城最上峦，山亭小筑白云端。撑天雪饱松枝古，匝地霜侵石骨寒。
海鹤啸风千顷渺，林猿啼月五更残。登临领取东南胜，放眼凌虚四望宽。
山外连云云外山，云岩古剎谢尘寰。零星木石相牵引，断续藤萝且附攀。
避客兔归三窟里，谈禅僧现十方间。浮生因果谁参破，夜半钟声梦觉关。
千尺悬崖一隙通，长蛇盘在水流中。归云入洞山屏展，破浪回潮海气空。
西望飞帆参石佛，南游采果问仙翁。搜奇恰好三春最，四面拖蓝万点红。
不负深恩五世臣，一声虎啸出风尘。千金愤破无家产，十日生留有用身。
莫讶报韩何事汉，要知灭楚已除秦。大雠转瞬归灰烬，漫说椎车误中人。
不落元勋第二筹，居然渭老辅西周。楚兵悲散八千众，汉业兴传四百秋。
王佐忍从黄石教，仙风巧托赤松游。功成多少封侯者，几见先机退急流。
富春山里爱吾庐，箕颍幽风太古初。贵重不关天子友，清高偏在钓人居。
庙堂咄咄宁相助，烟水茫茫只自如。物色羊裘终弗仕，东京气节此权舆。
穷荒异域使臣孤，苦守坚贞绝世无。最恼偷生降卫律，肯同惜死屈匈奴。
万千里外持君节，十九年中困牧夫。幽窖吞旃还徙海，芳名赢得一忠愚。
高结茅庐何处寻，卧龙冈山卧龙吟。出身俨受耕莘聘，造福如施梦弼霖。
巾扇风流师相业，桑田淡泊圣贤心。小儒不识王功大，管乐齐观说到今。
才学巍然迥出群，南阳名士汉元勋。师名伐魏忠垂史，志切安刘义薄云。
气数原知非一统，江山莫说只三分。请看二士阴平度，犹显先机在定军。
百战孤城八面摐，云梯摇撼卫旌幢。忠知天日原无二，义薄云霄竟叠双。
绝粒七旬甘死守，同枯万骨不生降。可怜宝马姬僮毙，饮血登陴尚力扛。
雄师破阵扫妖氛，专阃全才盖世勋。任拥万千金国将，敢当五百岳家军。
较山难撼奇斯语，以父为呼异所闻。恨却金牌催十二，中兴付托祇空云。
致身谁并武昌贤，沥胆披肝气浩然。奉诏但知君有命，行师敢道主无权。
风波诬陷惟三字，日月争光直万千。忠报死留书背上，桧奸卖国罪通天。
南渡衰微气数过，中原摇撼震干戈。勤王有志谁如此，存祀无功可奈何。
燕市魂飞光日月，金陵目断哭山河。丹心汗照留靑史，沉痛当年正气歌。
四十余年一梦虚，长江天险恨成墟。伤心北去悲亡国，化血南归认故居。
不负生来仁义性，无惭读尽圣贤书。千秋忠孝寻遗迹，文笔峰头一草庐。
孤山独立水之涯，别有干坤处士家。声气交情通鹤翅，姻缘业债结梅花。
杖头买酒邀明月，湖上敲诗数落霞。封禅遗书求不得，清高品格玉无瑕。
江亭背立海城关，围住鲲沙七线湾。蜃阁消归山外水，渔灯分占水中山。
众星罗野珠千点，孤月当空玉一环。短笛划然长啸起，歌声直遏碧云间。
更上层楼兴未阑，涛声数过几沙滩。亭亭目极三千界，扇扇窗开十二栏。
酒醉那知瓶报罄，棋敲不觉漏催残。冷然如在诸天宿，梦立瀛洲最上峦。
倚病含愁耐不能，闺寒枕簟冷于冰。那堪忽断三春梦，犹对将残五夜灯。
觏我则夷艰亦既，逢君相识怅何曾。窗前好鸟催天晓，敢上妆楼最上层。
理学承家不世同，春官早擅出群雄。文章昔着江之左，政绩今标海以东。
洗出寸心澄水白，栽开满县烂花红。称觞恰好浓秋露，天酒絪縕造化功。
八月浮来贯月查，载添健饭进胡麻。应时南极悬云上，奉使东方到水涯。
千载班名联玉笋，百年帖字艳金花。天心久为苍生计，霖雨长留泽万家。
法华景胜几时荒，剩水残山惹恨长。蝶化空寻高士梦，龙归不斗美人妆。
通幽纵曲高低径，随喜难分上下方。旧事风流何处问，月楼无语自凄凉。
赤嵌之筑始红彝，沙碛空余旧日基。自恃雄心来鷁首，枉教狡计借牛皮。
南关镇海经三世，北阙朝天又几时。霸业兴亡都是梦，砖城久已兆先知。
真姬并命海之涯，化血啼鹃落日斜。奇节直符天地数，幽贞谁比帝王家。
要求同死冰添冷，肯使孤生玉点瑕。魂气争光魁斗上，空山馨荐不胜嗟。
花花世事变于棋，局外休将局内嗤。秋雁凭空还篆字，春蚕未死尚缠丝。
美人歌泣千金值，壮士恩雠一剑知。风雨际天应悔错，留根芳草可全欺。
春风作意绣香囊，绣出轻球异样妆。雪玉结成标五瓣，露珠拋转醉三郎。
芳心历乱浑帘影，粉面团圆印月光。万片玲珑清一色，花身疑种白云乡。
靑帘摇影杏花红，疑是天星落照中。引到游情携阮杖，招留醉态倒山骢。
孤村晓挂初晴日，深巷香飘不定风。少妇当垆遥望处，板桥驴背认归童。
小春倦倚北窗边，虚度阳和好景天。篱菊别情慵对酒，岭梅索句待题笺。
釆薪毕竟应无恙，擎柱由来岂偶然。寿世有丹先寿己，何须买药觅壶悬。
海内天涯共岁徂，故乡忆得异乡无。霏霏雨雪伤今我，仆仆风尘悔始吾。
祇剩空囊都是涩，且拈寸管未全枯。维桑与梓余霞照，可有天星烂寿榆。
清时有味是归来，几度风霜老大回。耐冷犹存三径菊，冲寒且看一庭梅。
但将世态琴心淡，莫把人情剑气猜。好是故园森玉树，灵芝秀草又新栽。
归乡终岁掩云关，雅爱幽居不市闤。来日逢春随处好，频年送腊几时还。
破痴要解拈花笑，觉悟曾闻点石顽。万态升沉浑是梦，千金难买一身闲。
三山父老半闽侯，记得弦歌几度秋。八面金汤终古在，万家烟火较前稠。
纵无旧宦留靑眼，尚有故交共白头。榕树环阴都是荫，休嫌鸿指再来投。
登峰造极踏仙霞，帝座天中烂日华。云路鹤盘谁作主，雪痕鸿印即为家。
分关劈断双流水，越岭冲开六出花。遥望长安西北去，几番落驿夕阳斜。
乘风发棹渡钱塘，过客何须费揣量。一自潮头回射弩，至今江上稳飞航。
云山遥展图中画，烟水新磨镜面妆。武肃灵光何处现，流波终古送斜阳。
姑苏佳节异寻常，客地繁华亦兴狂。送腊且容驴背懒，逢春暂息马蹄忙。
笙簧歌曲斑斓舌，诗酒风流锦绣肠。可是吴宫金粉剩，烟花无处不台廊。
孤舟夜泊一劳人，六十年来半苦辛。水水山山多异地，风风雨雨又新春。
炎凉世态随时变，离合乡心结梦眞。要破愁城应酒力，倾杯且莫负良辰。
清江浦上宦游人，待渡河干恰值春。今夕思乡千里远，来朝改岁一番新。
依依柳絮曾垂岸，点点梅花不染尘。此去晴光行处好，漫嗟坎坷尚缠身。
自哂身名滞野蒿，天山踏遍不胜劳。冷风十载携双袖，毒瘴千重敌一袍。
幸荷君恩涵海阔，获宽臣罪戴天高。丝纶再付持竿者，得水还看钓巨鳌。
长安久建粤西堂，好憩同人走马忙。自昔会来膺凤诏，而今还仰锡龙章。
轩诗雅爱吟花胜，壁剑高悬射斗芒。云里帝城今即是，天风时度御炉香。
走遍天涯匹马轻，黑甜乡里也频惊。梦中蝶翅机终幻，觉后羊肠路始平。
肝胆谁怜磨剑气，头颅自顾老诗情。灯花未落炉烟剩，且把心香一缕萦。
小春佳景饯分离，兆应春宫酒满卮。马帐正吟留别句，鱣堂恰好落成时。
曾开讲席宏来学，忽买归舟动去思。自计西旋旋北上，文章报国寸心知。
尊酒论文海外缘，儿曹师事已季年。眞能有术金都化，直欲无瑕璧乃全。
骥骋凭教奋平地，鹤盘端合响遥天。力扶大雅相期切，侪辈应思策简编。
老大久已业荒荒，闻道先生返故乡。下里敢联高曲妙，小言愧和大声长。
南来吾道传薪火，北上公车饱剑霜。便挂云帆闽海去，波臣效顺渡重洋。
声价由来十倍论，君才早自擅雄浑。空群万马行文势，扫阵千军落笔痕。
赤帜任凭坛上拔，红绫看取阁中存。泥金好寄春潮信，飞渡佳音到鹿门。
衰年落拓海天东，一任洪炉造化工。睡眼那分棋黑白，平心不买剑雌雄。
人传已死归前辈，我愧余生剩此翁。名士由来都画饼，庸才敢恨踏虚空。
才亦犹人命不遭，奄然赍志任悲号。自惭古道裁吾党，相长今兹失汝曹。
千里几曾来负笈，三余谁复共焚膏。诗文灵气归何处，肠断当年落笔豪。
吹落天香惹醉魂，寻香爱绕美人村。杨妃粉黛三千妒，崔氏风流五百冤。
自露芳心抽翠钿，相期絮语待黄昏。怪他摇动行春影，掩却梨花深院门。
溪水流来出若耶，清溪倒映绣窗纱。凌波罗袜缠千缕，拜月湘裙折九华。
乌鹊桥头催递柬，鹦哥院后唤煎茶。香风送到氤氲使，细贴云鬟并蒂花。
宝匣分明卸晚妆，无劳怅望宋家墙。朱绳可是缫蚕茧，红袖居然睡海棠。
莫断云轩遥玉女，谁游台洞误仙郎。别君遗枕君须记，几度阳台认楚襄。
铜壶滴尽露华清，轻揭珠帘送月明。有觉梦中赢薄幸，无波影里解多情。
卖花已断穿花蝶，折柳仍牵织柳莺。回首江楼金粉剩，板桥流水自盈盈。
买棹扬帆鹿耳间，茫茫背指竹城关。横流只见天连水，入港依然地载山。
到岸人争先捷足，登程客解旧愁颜。回头历过风波险，驿路行装万象闲。
鹭州四面印沧沙，南北东西此上楂。江石中流支砥柱，海田闹市走生涯。
风前歌棹频依岸，月下渔灯半是家。领取登临新景胜，依稀桑梓旧繁华。
六合悬崖别洞天，探幽个里了尘缘。凿空石室来参佛，敲破山门试问禅。
面海碧收千顷浪，近城翠接万家烟。斜阳返照楼中画，满幅云霞挂鹭川。
峰回路转别干坤，缥缈灵岩谢俗喧。踏破岭云山起面，敲开僧洞石分门。
寒桥曲折通幽径，危塔崚嶒出短垣。流水渡花何处去，隔溪清浅是仙源。
山庄禅院水云乡，买渡登临踏上方。拍岸有声凌万顷，因风无定转千航。
露华浸石寒秋浦，岛势回潮送夕阳。柔橹摇归移洞去，隔江烟树半苍茫。
叠嶂层峦万石生，幽岩构结岂虚名。鸟吟空谷偷诗调，水滴寒桥淡画声。
四面溪山皆旧迹，几间楼阁半新成。搜奇引入桃源胜，疑是仙津路可行。
仙翁一去不知还，曾化元机在此山。石洞打开方外景，桃溪笑画醉中颜。
痴思羽客当年事，消受僧家半日闲。梦觉迷津如渡我，瀛洲宛在鹭洲间。
一幅飞航扇碧澜，因风夜泊此铜峦。浮洲蟹舍围沙岸，滨海鱼庄护石栏。
塔势随波移棹橹，钟声入梦到江干。来朝踏上莲花界，回首迷津渡几滩。
十千世界十方身，水月莲花不点尘。慧眼通天开觉路，婆心入海渡迷津。
头头是道谁闻见，滴滴归源证果因。色即是空空是色，一枝杨柳万年春。
肩吾以后读书身，初服儒冠物色新。自命匪奢天下任，相期无负古之人。
巧凭玉尺裁量准，愧度金针刺绣神。海鹤异时参杏燕，乘轩笑指榜龙津。
频年何事辄相寻，卖拙诗文费苦吟。直似砚穿磨以铁，敢云墨惜宝于金。
博人笑口劳伊昔，搜我枯肠悔自今。代作嫁衣如有复，老夫懒寔不堪任。
幽人雅佩美人魂，韵致天然谢俗喧。清露滴来微有息，好风吟去了无痕。
与居善室浑双美，独占王香第一尊。相赏弹琴心并素，知音此外为谁言。
西风萧瑟罢群芳，三径荒余剩冷香。最爱秋深娇老圃，不随春早斗新妆。
饱餐玉露连天白，铺就金花满地黄。千古知心何处去，东篱曾忆醉重阳。
若兰臭味醉心香，几度逢秋几断肠。每欲葭苍还倚玉，那堪露白又为霜。
独钟我辈情千缕，所谓伊人水一方。遥想相思同此恨，鲲沙鹭渚两茫茫。
半世功名未遇时，文章得失寸心知。不才敢恨输先着，多病偏教落后期。
驴背鸡声凭献策，葭苍露白但吟诗。三年且把毛锥琢，休道囊中未处之。
自笑浮生碧海边，前生可是一顽仙。几曾买骨从隗始，大抵扬眉必斶前。
学剑到穷谁赠铗，读书不解任呼颠。敢希人面如吾面，冰炭由来总判然。
老夫何事系荒斋，病债难偿志愿乖。习静毋教咻楚语，卖愁姑仿肆齐谐。
高天欲问空搔首，大地能容且放怀。过去未来今现在，三生因果任安排。
百年华鬓半成丝，岁月虚生未死期。铩翮栖鸿何处振，伏鞍惫马几时驰。
谁能遣此消之酒，无可如何寄以诗。自愧自伤还自慰，输赢梦里局翻棋。
我今别号半花颠，总为愁多剧可怜。顶露狂非张旭圣，目茫疾甚退之贤。
添筹此地虽环海，炼石何时竟补天。且伴儿孙一场戏，谈禅说鬼话神仙。
惆怅西风落叶秋，虫吟四壁倚科头。三更叠唤将谁诉，万籁孤鸣若有由。
惠唳应添机妇怨，凄清不管旅人愁。钟残漏尽挑灯起，几度嘈嘈尚未休。
横空结阵渡江干，惊断霜秋月夜寒。边塞三千啼别远，雄关百二唳飞难。
平沙苦诉金风剪，极浦悲号玉露团。宿水呼群频叫落，声声细听试凭栏。
悲秋羌笛夜闻来，月下风嘶塞上台。汉使声声胡地恨，刘郎曲曲雁门哀。
拍时血染征袍泪，触处魂伤旅梦回。无限关情都恼杀，不堪怨听落疑猜。
秋宵万籁尽销沉，忽听霜寒几度砧。断续撼来惊旅梦，高低捣去碎乡心。
风前远送江头响，月下频敲石上音。更有一番肠断处，浣纱溪女自微吟。
日暮荒村浅水游，荻芦响处不胜愁。几回吹到藏鸥渚，数阵敲来宿鹭洲。
摇落深滩寒月夜，拍依古岸舞风秋。飞声杂入渔歌里，付与江边一叶舟。
萧萧木叶落凄清，树里飘摇树外鸣。销夏变靑微有恨，悲秋断碧更无情。
风前卷破千林色，雨后催残五夜声。听罢空山寻迹去，乱云深处几人行。
谁将煮酒算英雄，运会原来在个中。试看执鞭徒贱役，可知诡遇匪良工。
行云自妙氤氲态，逆水休夸搏激功。去去前途总无定，由他踏实与虚空。
风风雨雨几重重，垂老萧然兴已慵。春梦归来犹有路，秋烟散去却无踪。
弯弓直射石为虎，鸣剑偏惊津跃龙。神化从来输造物，残云可复起奇峰。
不是红绫宴曲江，吟春亦复醉春缸。遥岑送到靑排闼，香草披来绿满窗。
点遍梅花图九九，看归燕子剪双双。适然惹起歌声兴，信口凭吹短笛腔。
频年剜肉把创医，老至筋骸百不支。纵欲曝书甘耐冷，岂眞煮字免啼饥。
已艰击柝贫而仕，谩说投囊富以诗。回首半生浑是梦，名心未凈亦何为。
梭织光阴若转机，几经夕晦几朝晖。谁人挟刺骑驴蹇，若者簪花策马肥。
戆性自应怜汲黯，愤时胡竟死韩非。茫茫今古伤心事，多少英雄志愿违。
置身若在古风初，何必华堂不草庐。尚有闲闲高士亩，谩来孑孑大夫旟。
庄周是蝶浑忘蝶，惠子非鱼却乐鱼。火食几人曾断去，的应饮水读仙书。
戒得原来是老夫，还思所好学从吾。闭藏玉匣封菱镜，摇动金盘走露珠。
貌取失于憎面目，心知许便割头颅。异时木拱徐君墓，挂剑能来季札无。
晴帆遥挂鹿门西，五色行装极目迷。尽道无瑕原是璧，焉知有玷便非圭。
飞鸿未入萦云网，归燕空衔带水泥。莫嫁金龟夫婿好，封侯久已误春闺。
众议纷纷莫力排，由由亦可与之偕。浑天犹自随行蚁，得水何妨听叫蛙。
壮士三千开铁弩，美人十二斗金钗。色衰力尽须臾事，坎坷依然叹命乖。
大生何处匪元胎，饮水休忘有本来。最恼昏迷奸鬼蜮，宁知悔悟泣风雷。
焦头烂额工移突，碎骨焚身烬烈灰。今日歌诗追昔欸，不胜感愤不胜哀。
伊谁坐照擅如神，心镜莹然独至仁。不使迷来鱼目混，方知剖出蚌胎眞。
松梅苦耐三冬冷，桃李争先二月春。多少清标羞自献，可无物色出风尘。
文坛昔日要横军，卷斾今非鼓角闻。约计新愁添似水，追寻旧事散余云。
半生业债谁偿我，一缕心香若为君。且听儿孙读书好，吟哦子曰又诗云。
不分白屋与朱门，凭吊当年总泪痕。高阁江头怀帝子，荒郊路上泣王孙。
望夫化石原非石，倩女离魂岂是魂。眞气自然磨弗灭，死生兴废亦何论。
吾侪原不少单寒，对酒当歌且放宽。天厄自难封李广，人穷岂肯死袁安。
悲欢离合逢场戏，成败兴亡对局看。盈极必虚消必息，笑他先达傲弹冠。
人禽判在意诚间，第一工夫第一关。孺子无心偏取水，愚公有志竟移山。
已过日月还流转，未坏干坤肯放闲。大谬早知应早读，回头悔不破痴顽。
走世葫芦背上悬，踏空归去悔当年。诗书有味曾医俗，富贵无求便得仙。
洞口开封催雾散，山腰补缺看云连。祇今这个留何物，剩此文心未了缘。
豪雄志气直干霄，热闹何时竟寂寥。横槊渡江空涉险，挥戈返日莫宣骄。
云山久已非三晋，金粉曾经斗六朝。输与风流诗客好，锦囊包尽古今遥。
谦卦由来吉六爻，认眞捐益莫相淆。当门不可无锄草，此径奚堪任塞茅。
狡兔纵营三窟穴，鹪鹩但守一枝巢。太平久矣无贪政，得所何须觅乐郊。
黄金甲第托崇高，独鸟遥天惜羽毛。推食肯弹谋士铗，解衣但恋故人袍。
除将书腹何藏富，剩却诗肠不减豪。天问当时已无告，那堪愤读古离骚。
流光冉冉半消磨，但得过时亦且过。绣佛逃禅仿苏晋，强人说鬼类东坡。
龙睛点去诚如许，虫臂生来又若何。语到一般皆造化，不应哭也岂应歌。
渔郎漏出武陵葩，流落人间第几家。浪说玉扃敲海上，空怀珠箔隔天涯。
谁人不种相思树，何处长开并蒂花。笑倚玉床娇醉舞，登台记否浣溪纱。
遥天云路任鹏翔，铩翮安能万里长。悔失桑榆收已晚，枉拋岁月度方刚。
娇容都爱花兼柳，辛性谁堪桂与姜。自是不才应见弃，靑袍何误读书郎。
碌碌劳人万古情，忙中枉自较输赢。请看破浪乘风势，亦有拖泥带水行。
不与斯文谁后死，可知若梦尽浮生。穷途哭罢无人识，谩擅清狂阮步兵。
身世遭逢问已经，不堪回首不堪听。熏人脂粉余头白，知己文章几眼靑。
怪事自来书咄咄，多情应悔泪星星。衰年容易中年感，买酒中山任醉醒。
架笔珊瑚得未曾，敢拈枯管溷徐陵。有成应类题桥客，无味偏流退院僧。
不称乘轩棱骨鹤，徒痴钻纸出头蝇。此心莫讶寒于水，一点灵犀一片冰。
谁擅才人第一流，腰金骑鹤上扬州。要知达变非胶瑟，便可通微入芥舟。
学奕未堪心有鹄，奏刀妙在目无牛。元珠赤水茫茫里，象罔何尝着迹求。
容膝无妨抱膝吟，梦中踪迹亦升沉。昨非自必从今是，枉尺何曾有直寻。
泣璞三来方悟璧，焦桐一爨便知琴。风尘物色相逢处，难易全凭见浅深。
世味尝来半苦甘，浮生寄托海东南。名花却被风霜萎，野草偏多雨露涵。
若悟充饥徒画饼，应知解醉早携柑。小中见大虚中寔，万古干坤一草庵。
洪炉扇火势炎炎，大造芸芸日夜添。若个点头来石化，阿谁笑口妙花拈。
叹蛇不及之推禄，匪蚓恶能仲子廉。独有幽人清彻底，逢秋冷看水晶帘。
清高万古肃森严，学得高风了却凡。笔不吐芒何作作，石能雄镇且岩岩。
临崖笑我勒瘏马，排浪看他张饱帆。老大无能休卖拙，名言宝贵当经函。
琴堂月印海天东，鹤梦清携两袖风。学本扬州夸水部，治如蜀郡化文翁。
珊瑚网起连江碧，桃李花开满县红。药笼采来芝桂品，惭将溲勃附其中。
春风碧水使君舟，载出双龙五马游。半刺乍临台北上，一麾遥接岭南头。
潮民何幸瞻韩至，海国空怀借寇留。此去贤良二千石，的应进秩觐神州。
百年半度散材人，虚掷光阴五十春。服政到头赊后望，知非回首愧先民。
鼠虫谁幻浮生梦，牛马凭呼现在身。且看贞元轮甲子，风光又是一番新。
冲烟踏雪破风尘，垂老还京剩此身。十一年中三至者，万千里外再来人。
携囊贮句虽云富，托钵偿逋未了贫。若问个中无限意，新衔自署更生臣。
双清心迹不沾尘，宦海茫茫自在身。大任仔肩留健者，苍生引领出斯人。
蹇驴北上谁周急，驿马南驰不患贫。要地由来关廑念，闽疆重与腹心臣。
十一更舟五釆旛，登台齐拜使君门。长途老马知前驿，熟道轻车认故辕。
终是旧勋膺主眷，的应新任报君恩。一麾悬照当空镜，海日何曾蔽覆盆。
二十年前宦海东，回头汗马几人同。山河伊昔保无害，童叟到今传有功。
运甓肯辞宏景瘁，据鞍不减伏波雄。桑榆霞照休言晚，天半还标万丈红。
陌头杨柳陇头梅，指点风情个里催。天亦好新将岁改，人欣除旧恰阳回。
一年好景从今始，万汇生机自此开。着意寻春春已泄，休忘马上带诗来。
三更残月五更鸡，叠促晨装上马蹄。掩映酒旗茅店北，微茫田舍石桥西。
风声动柳闻中觉，雪意藏梅望里迷。毕竟芦川何处是，还须买渡问前溪。
岐西间气蔚洪蒙，圣代名臣岳降中。布化原从分陕左，流膏直到极闽东。
五庠礼教裁吾党，四邑弦歌颂我公。傍得门墙桃李种，滋培长荷作霖功。
烛影摇光照影浓，卷帘斜看到残钟。宵深不滴怀人泪，睡足偏娇悦己容。
着雨新妆红袖妒，含烟旧梦黑甜逢。花身本是神仙品，种出瑶台第几重。
脂痕匀染露华浓，百宝栏干五夜钟。漫说无香偏独恨，应怜有色为谁容。
题词已借今宵宿，置酒宁期异日逢。名友花宜名友赏，居然昌阁会重重。
老天颓废我官骸，炼石何缘补女娲。痴富多文词客本，耐贫不仕介夫怀。
也知谪免安居室，其奈荒余困守斋。记得莘田诗句合，诗书贻累到裙钗。
笔墨无聊惯作缘，戏题纪事亦书笺。不驱魑魅山中鬼，若觅蓬瀛海上仙。
搏虎果知非往日，攘鸡何待改来年。余师只在归求足，夫道由来若路然。
春事阑珊惹恨多，不堪蝶拍与莺梭。文章水面何时落，风雨楼头几度过。
解佩记曾来翠拾，寻芳谁复想蓝拖。烟销月冷无言处，一缕香魂奈别何。
渠魁枉自外生成，化日光天妄肆横。死徙村墟皆鬼啸，变迁市井不鸡鸣。
漆头纵待三年送，悬首宁逃一怒征。我拔义旗同奏凯，羽书飞报亦干城。
匏系丹霞困五穷，飘零瀛岛又谁同。才无世用艰锥出，癖不时趋笑瑟工。
伯乐未来空冀北，管宁直欲老辽东。悠悠海外寻知己，苏子徒怀六一翁。
自命原争最上流，腰金曷不上扬州。睇巢梁燕几穿眼，钻纸窗绳未出头。
棋酒纵知留谢屐，风霜不悔敝苏裘。羊肠鸟道皆危险，何处康庄得意游。
九十春光半过期，催人岁月鬓成丝。放颠斗里禅逃酒，索句囊中鬼啸诗。
天亦奈何呼不管，地犹有缺怆焉知。可怜河上同歌曲，莫怪嵇康报信迟。
铁骨支寒拥鼻吟，桃溪误约莫重寻。三生业债偿花月，两袖清风梦鹤琴。
若献三朝知楚璧，还思一饭报韩金。据鞍不落他人后，老大休灰壮士心。
天孙锦织渡瀛桥，瀛岛天章亦锦标。笔本家传妆五色，烛仍官限试三条。
朱衣夜静头方点，赤鲤雷鸣尾已烧。报听霓裳云外奏，仙风吹曲桂香飘。
讲席谈经课事修，几曾倜傥擅英流。独能淬剑磨风雨，便觉凌霄射斗牛。
豹变早经成七日，鹏抟休止奋三秋。来春走马长安陌，伫看翩翩得意游。
卖拙行装去路赊，西风匹马走天涯。晚村野店浓烟锁，古渡横舟落日斜。
游惯不知身是客，心虚且暂寺为家。功名枕上华胥境，漫唱鸡声彻晓霞。
人工奇绝直神工，宝塔巍然晋水中。五级当时连上下，双峰终古峙西东。
分排寺闼摩天起，长镇泉关拔地雄。梯石螺旋旋到上，登临眼尽八闽空。
踏上清源第一梯，名山高结与天齐。苍松夹道疑无路，怪石开门忽有蹊。
五色云霞楼外过，万家烟火望中迷。登峰造极应如此，俯视人间眼尽低。
赐恩岩上闹登高，裙屐风流逸兴骚。胜会可能还落帽，佳游何必不题糕。
溪山一带供诗料，萸菊双清动酒豪。想到当年飞雁箭，空中神射属谁曹。
弥陀佛空凿何年，可是沙门别洞天。竖起有山云峭壁，倒流无岸石飞泉。
孤亭特立空中界，半日分闲世外缘。俯仰放开观世眼，千寻崖下几桑田。
山川大类洛阳观，雄冠中州镇万安。鳌驾几时填海缺，鲸奔当日卷天寒。
三千石骨工交磴，廿一潮头约倒澜。读罢手书忠惠记，垂虹终古跨江干。
记得坡公心赏事，清溪曾说妙行舟。谁知此地深宵渡，更胜当年浅水游。
明月有情随棹转，好风无计奈歌留。醉中点点渔灯梦，数过溪南几画楼。
撷藻流香蔚翠岚，鲲沙鹭岛闹歌酣。连镳争奋群空北，列宿欣占极耀南。
金友玉昆方陆二，阳乔阴梓等苏三。双齐文福推奇特，盛事真堪播美谈。
万丈文光达上台，秋高直射斗牛来。导河西授传家钵，学海东抡华国才。
十载砚穿磨日月，双锋匣出鼓风雷。是龙露角观初变，拔浪端应奋锦回。
亡儿痛绝已经年，捧读君诗更黯然。同是哭殇悲白发，那堪知爱隔黄泉。
墨痕苦记来生后，吟韵追思未死前。随汝妹魂何处去，坛南社左海城边。
三春烟景满江红，鹿岛潮平扇好风。入幕才参专阃内，归帆人在拥旄中。
一时萍水情缘合，千古文章气味通。知己休忘在海内，天涯原说比邻同。
闲心谁被白云留，抱素真人耽景幽。不解六花何薄燠，偏教五月或先秋。
名山自感名人赠，胜地犹怀胜会游。若问前贤读书处，古元室上小丹邱。
石屋容人五百优，搜奇应此恣遨游。堆云合碧天光染，浴日流红海气浮。
灵草何人问消息，空山无历纪春秋。清高谁并吟诗客，啸破烟岚立上头。
江干多是老渔翁，欸乃声声晚渡东。落日流光知海阔，余霞倒影觉天空。
浮槎未上津头月，鼓棹齐回午后风。到岸争先停夜泊，糊模雉堞暮烟中。
沙鲲七线锁台湾，天险东南设此关。无数渔舟连海岸，几家烟火出江间。
风摇萤点参差碎，浪拍星光错落圜。夜半烹鱼眠醉梦，不知身在水中山。
黄山潮水发源长，奔撼雄关势莫当。好是三春鸣鹿耳，漫夸八月吼钱塘。
涌时真觉银峰立，落处非关铁弩张。一自东鲸归海去，晴帆万里不波扬。
积素江城望眼赊，天然琼岛水之涯。谁云海外三冬景，却少云中六出花。
逊白梅魂尘不染，断靑山色玉无瑕。朝霜夜月浑留影，一片寒光万里遐。
耀灵渡海出东关，溟色苍茫曙色斑。黑雾拓开新世界，红云捧照旧河山。
火珠吐浴靑波里，金镜磨悬碧落间。笑造秦桥过不得，神鞭石血苦维艰。
夕照衔山影渐无，丹霞斜渡入澎湖。相随鹜鸟飞沙际，忽断虹桥落海隅。
五色文章天上降，九光锦绣水中铺。晚来风送轻帆过，云里行舟古画图。
置身高踞澄台上，放眼遥空碧海中。不使一层楼尚隔，真夸千里目能穷。
龙门倒射沧溟日，蜃气消沉岛屿风。浩淼流波归巨壑，茫茫大半是朝东。
瀛岛官亭绕翠浓，凭栏听得怒涛冲。是真万顷潮惊弩，却似千竿竹化龙。
面海多风因激浪，离山无树不关松。尾闾东泄无涯际，声在流波第几重。
光阴忽忽几时迁，衍数浮生又二年。且把鼓催驱病鬼，敢将酒祭犒诗仙。
声声漏箭将终岁，耿耿星桥欲曙天。笑共寒梅欣待旦，逢春可作老来妍。
瀛桥环翠藻芹乡，年少翩翩列上行。宝剑匣鸣随异彩，灵芝甲坼便奇香。
气华曾润诗书腹，品贵原生锦绣肠。秋月春风凭管领，看花莫惜马蹄忙。
剪烛窗西话旧情，春风无故速晨征。琴心碎断弦三叠，骊曲悲歌响一声。
云里半肩书担古，沙头十里马蹄轻。长亭别后人归去，顾影惟随片月明。
未曾删订未堪存，古作三千亦太繁。一自圣人编得所，至今学者擅专门。
全经穷尽须三颂，要旨参来蔽一言。若问正葩何自始，温柔敦厚是诗源。
离骚赋祖兼诗祖，未有无情更有诗。会意不须求甚解，阙疑乃可赏其奇。
沉冤到底谁哀诉，异悟回头自苦思。学得歌章维九辨，萧萧秋气不胜悲。
生风啸虎擅刘曹，莫角奇才是两豪。后世几曾追汉魏，当年直欲薄风骚。
非非想挂羚羊角，作作芒含玉兔毫。我辈筑坛思学步，端应品格树清高。
晋氏清言亦雅骚，元音莫杂土音操。不随里耳嫌声大，乃唱歌喉擅曲高。
六代烟花空剩粉，三唐滋味足流膏。浸淫初盛参中晚，全豹窥来一世豪。
诗仙诗鬼又诗囚，去取多偏各有由。奇想都能凭己出，雄词何必与人犹。
直探学海无量底，便立骚坛最上头。触手生春皆妙谛，翻新花样也风流。
后来五代仅戋戋，大宋风华三百年。漫恨流波尽沧海，请看涌斛出源泉。
西昆纵有新声仿，南渡非无古调传。诗运亦随炎运转，要知气数使之然。
金元诗味少渊涵，风格萧疏却不惭。劲气由来在西北，和声可得似东南。
百年上下兴亡叠，两代源流正变参。学杜遗山推首出，一家笼尽百家谈。
元后明诗辨体裁，扢扬一代亦多才。七贤久已风流继，四子先将气运开。
谁把新音翻始作，转教别调失原来。可知当日虞山论，乘隙而攻匪忌猜。
国朝雅咏直赓歌，名作如林较昔多。百代风谣归采录，万家韵学受包罗。
言诗派本圣贤衍，入乐声真天地和。鸣盛都由性情正，宁徒景物善吟哦。
相投臭味订兰金，卌载知交岁月深。病去尚能支瘦骨，兴来且莫老灰心。
典衣沽酒江头醉，索句携敲马上吟。重访梅桥休负约，一天春事共搜寻。
不教缰锁溷栖幽，管领闲中自在秋。凿窟无方输兔狡，盟心有侣与鸥谋。
诗休过巧惟随兴，酒到微酣已卖愁。莫怅荒斋私契少，姮娥夜照读书楼。
半幅罗裙妙化希，绿阴草际任翻飞。蓝拖软翅风摇拍，翠染香须雨湿衣。
伴柳略扶三起瘦，偎苔细贴一分肥。寻春不惜多情错，蕙径烟中尚未归。
宝厨钱化莫嫌希，栩栩生机款款飞。拾佩佳人妆绣幕，寻芳公子妒金衣。
二分蔬叶和烟暖，百合花身带雨肥。爱伴蜜官为使者，春风得意忍言归。
曾闻卢肇捉来希，点染胭脂两翅飞。笑拥慕香随彩袖，争看生媚曳罗衣。
桃腮对舞谁分艳，杏脸双栖欲斗肥。未了风流冤业债，花房惯宿几时归。
罗浮仙洞出尘希，物化天然雅淡飞。梅瓣三更清入梦，梨痕一色冷侵衣。
轻盈凤子心俱素，秀媚春驹态未肥。最爱何郎贪粉面，玉腰无奈惜花归。
庄周幻梦记应希，一片糊模上下飞。偶织莺捎迷黑夜，猝逢燕接误乌衣。
幸春捉影浑来去，卷铁寻踪乱瘦肥。好待雨晴风定后，卖花认取带香归。
故人新筑读书轩，薄有图书古意存。醇若饮醪交有味，淡如对菊落无言。
远山作势青排闼，曲水多情绿绕村。散步连吟分野色，渔歌樵答又黄昏。
老大离情更黯然，东游几日便西旋。每难晤面惟分水，最易谈心亦隔年。
半榻偿余诗酒债，一灯话尽古今缘。晨兴又是江头别，惆怅飞航各一天。
小阳春色赴神京，司马翩翩此壮行。膏泽九年流海峤，颂声四起满江城。
北驰驿路七千里，西渡舟程十一更。山水也知循吏好，风光到处管逢迎。
台南台北尽棠阴，爱树相思古亦今。千帐祖筵惟饯水，一肩宦橐只囊琴。
几番物色仁侯意，满幅诗章寒士心。海国他年迎竹马，重来记取旧讴吟。
声声唱出是骊歌，缇轼催行奈挽何。鹿岛云山新别绪，鲲沙烟水旧恩波。
广培秋桂三枝馥，早植春花一县多。儿辈亦参门下士，心铭讵止口碑过。
特达循良第一贤，晨兴辨色入班联。星辰绚烂三台拱，云日瞻依五采连。
催进九重宫漏箭，携来两袖御炉烟。天威咫尺天颜喜，叠锡宸章龙凤笺。
异地相逢结友生，十年前已识韩荆。追思倚玉三千日，忽买归船十一更。
鹿耳有门犹镇海，鲲身无线不缠城。山川也解伤离别，忍唱阳关第四声。
水天一色送飞鸿，报道西旋趁好风。是日裁诗惭刻翠，异时剪烛怅摇红。
挥毫帖比双钩贵，增价声真十倍崇。此去岭南新物色，心知记否话瀛东。
不是寻春踏雪时，暗香偏着冷香吹。桥头恨看三冬晚，岭上输开十月迟。
疏影微酣高士梦，新妆半醉美人姿。这间生意何先茁，试问姮娥可得知。
一抹胭脂作意开，认桃辨杏任疑猜。漫随竹外斜枝未，肯似林中半树纔。
索笑有情应赠句，怜香无语且倾杯。平分秋色官梅早，特为调羹鼎鼐来。
十年化被八闽东，扇海曾熏鼓俗风。选璞琢开千嶂白，网珊罗起一江红。
即戎齐效三军力，奏凯频加百战功。造福苍生咸托命，天教矍铄老来雄。
驿马南驰万里临，瀛壖重荫使君阴。河山如故环城郭，父老相随认鹤琴。
甘露两朝天子德，寒冰一点老臣心。白云岳降诚非偶，嘘气长施傅说霖。
伊人家在水云乡，偶合萍踪到海疆。我愧非师徒日长，君真好友可年忘。
相投臭味黏胶漆，共溯元胎认梓桑。从此金兰添簿录，芳名告祖又焚香。
数晨数夕几多时，四月相逢十月离。书担催装儒者具，香奁细检美人思。
前途一去经年别，后会重来隔岁期。记话春宵寻旧约，安排银烛待敲诗。
秋景尤于秋士宜，每逢秋夜每眠迟。风摇花馥东西院，水定天空上下池。
好趁云微河淡后，来看练洗月明时。居心我亦清如许，玉宇无尘合有诗。
浮生寄托在尘寰，若梦欢娱了不关。偶向闹中聊取静，或从忙里且偷闲。
青天亦物归于尽，白发催人去不还。秉烛夜游良有以，名言千古破痴顽。
英雄末路叹蹉跎，何况儒寒拍手歌。蛙井眼中天自大，鼠河腹里水无多。
发须渐觉丝相似，肝胆谁将剑与磨。千首新诗百壶酒，醉翁骚客奈愁何。
万家灯火烂华新，灯市排来瀛岛滨。如昼豁开仙世界，终宵断锁海关津。
云烟交织千层锦，花月争娇五夜春。佳节莫愁今夕尽，连辉还有进钱人。
繁华妆点几回新，花市香车簇水滨。舞态戏拖红袖影，歌声唱渡碧云津。
争将重价千金宝，来买芳宵一刻春。月上柳梢寻旧约，黄昏早立去年人。
翩翩公子爱根多，醉梦扬州唤奈何。暮雨窥臣犹隔障，晓风吹女忽凌波。
金钗已把佳期卜，玉镜何嫌好事磨。珍重霓裳仙乐奏，安排月殿贮姮娥。
佳人一出浣溪沙，愧杀妆楼姊妹家。秋月上钩梳柳絮，春风入梦扇桃花。
千金买得回头笑，万唤羞来半面遮。未免有情谁遣此，妒郎消受碧窗纱。
鸳鸯幅幅画图成，百结同心百媚生。免俗为谁聊尔尔，怜香应自惜卿卿。
红绡睡足脂痕腻，白雪圆匀粉汗清。莫怪流珠光不定，掌中歌舞本来轻。
台洞仙姬洛浦神，温柔乡里认前因。画眉深浅郎知己，解语娇痴妾可人。
夜佩香闻兰有息，晓妆寒怯水无尘。司空休惯浑闲事，几见风流五百春。
霞北浮查到海东，才名早已树黉宫。诗吟初盛三唐上，文在东西两汉中。
学可大成嗤画虎，技非小就陋雕虫。白头莫坠青云志，焦尾终知爨后桐。
老天开泰亦阳三，奈我官骸渐不堪。吾辈几曾周甲子，故人半已尽丁男。
羊肠竟转输豪侠，马齿徒加益恧惭。幸得于乡初曳杖，且分野色过桥南。
儒教由来立至尊，休将境地溷沙门。佛随面面分千变，道自头头会一元。
不受锁缰缠世界，何须衣钵凈天根。关前人鬼机参破，笑杀拈花解妙论。
遥岑排翠晓窗前，透得虚空一线连。石可袖来犹有海，管如窥去岂无天。
养鸡若木忙中静，视虱如轮缺处圆。解到其间涵万有，本来光景总无边。
秋深月妙少人知，味在天心景在诗。有信不辜相待意，多情爱伴独吟时。
莫嫌碎影当窗瘦，绝妙流光入室迟。珍重浮云休蔽却，仙娥桂阙梦佳期。
天半朱霞簇四围，垂虹夕照巧流辉。妆成五色才人笔，绣出千端织女机。
渡海云横飞鹜去，衔山日落暮鸦归。倚栏领取天然画，散绮余光尚未希。
摩空屴崱势巍然，晓发松涛景欲仙。穷目几忘山立地，到头眞觉石擎天。
眼中白日江干起，足下靑云洞口连。绝壁无梯归觉险，千盘螺转尚崖悬。
屴崱峰高寺涌泉，松阴翠粒破晴烟。灵源有隙能开窍，喝水无声不闹禅。
石鼓风鸣青嶂外，通霄路在白云边。人间亦有蓬莱景，到此登临即是仙。
鼓峰胜迹未曾非，奇绝灵岩世外希。一自闹禅随喝去，至今流水尚忘归。
道经有得空生化，法到无边静入微。我辈欲知当日事，仙床石上是真机。
宿得山房万念清，不贪势利不贪名。微茫梵语空中味，潇洒松涛世外声。
觉破长眠钟报晓，醒余痴梦漏残更。即今点化思回首，误落人间已半生。
妖氛突起海城边，海上氛迷山上连。枭鸟痴思巢据地，鲸鱼妄想网疏天。
七旬锁住三军堞，百战焚烧八面烟。义愤同仇民力并，云梯摇撼任狂颠。
上将提师鹿岛边，旌旗簇拥彩航连。蜃楼纵幻应沉水，鸟道虽高不碍天。
万丈电光追走险，四郊烽火断飞烟。山河表里终无恙，笑杀么么小丑颠。
壮猷元老障东宁，竟厌红尘怆泪零。越岛眼穿新建节，瀛壖肠断旧思铭。
中流报折擎天柱，上界催回镇海星。鼓角风号寒剑佩，军容犹自肃威灵。
云帆高挂镇军旛，简命煌煌没亦尊。孤子辕开号返魄，群僚江祭送归魂。
骑鲸北上遥前路，化鹤西旋认故园。护榇波臣知效顺，轻舟飞渡海天门。
江楼小筑水云滨，夜雨清言肆晋人。得地何须高百尺，赏心大半惜三春。
诗狂不觉谁为主，酒醉几忘我作宾。一刻千金难买得，窗西剪烛莫辞频。
花村夜雨读书灯，晓起茶煎午饭蒸。得气先知春鸭水，笃时难语夏虫冰。
移山毕竟非无济，超海从来是不能。千里要穷楼上目，端应踏上最高层。
半月江城随月鼍，鲲沙鹿岛并罗罗。中原地尽梯航接，边塞天闲锁钥多。
东拂扶桑先吐日，西连弱水不回波。前王犹未开荒服，化外羌苗漫逞戈。
红毛据海镇王城，蛮语埋冤旧日名。错认打猫为射虎，惊占来鳄即奔鲸。
若寻战垒经烧劫，或泛仙槎可步瀛。借地牛皮何处是，渔翁指点渡安平。
乘水雄师纫甲鼍，恢恢网岂漏疏罗。江山总要还来旧，财宝凭教载去多。
万里封侯归靖海，重洋朝译不扬波。辟开日月洪蒙处，大武真堪擅止戈。
珊树环村竹绕城，承天古郡久更名。北流直下沉渊獭，东去终消拔浪鲸。
四省屏藩围岛屿，万家烟火出蓬瀛。东西早晚飞航便，风信天然水道平。
丰年不待兆鸣鼍，地道菁华万宝罗。西北通津财货足，东南望气土田多。
海疆辟国二千里，澎岛分流卅六波。终古海邦输贡赋，来王宁复指天戈。
章天云汉照边城，星野双分牛女名。七日蔚文成变豹，百川倒峡吸长鲸。
由来观海难为水，即此登台便是瀛。士气蒸蒸看日上，弦歌长唱泰阶平。
晋水衣冠早擅名，宏开纱帐列江城。马群拟奋空千驷，雁阵惊号落一声。
家学相承惭汝弟，风流顿尽哭吾兄。诗文要与商讹处，惆怅生前未了评。
鹤翅摩天海外游，才名今已播瀛洲。几曾阃内参麾拥，独与行间驻笔筹。
万丈将星回旧舍，十分春色送行舟。遥知白马金鞍跨，父老争看绣帽头。
悲秋搔首不胜簪，万籁无声秋气沉。世味尝来寒士淡，人情阅至老儒深。
半生事业羞双鬓，千古文章共寸心。吾党风流云散后，几曾夜话到于今。
记得花枝各一簪，同门回首愧渊沉。笔枯自觉横军涩，绠短焉能汲古深。
苦教儿孙如有志，学权子母又何心。谈天数及周天度，可获贞元起自今。
晓日神山现海滨，仙姬岛上认前身。请看歌乐传公子，原是然藜照老人。
七十北堂开宴始，三千东阁赋诗频。苍松翠柏围帘幕，垂荫长盘太古春。
鹤翎梳看水云滨，熟饭胡麻自在身。寿母的应留健者，弄孙真可乐安人。
即今海屋添筹便，终古桑田种秫频。六出雪花来进酒，年年送腊又逢春。
袖得芹香和粉奁，缠绵香息水痕黏。良缘有玉田中种，好事如花锦上添。
琴瑟声调君子匹，熊罴梦叶大人占。仙郎此去秋光近，笑指姮娥戏桂蟾。
而舅于予乃弟兄，才华早已耳声名。桂蟾秋月香闽峤，桃李春官烂帝城。
两地隔江遥系念，一时航海话关情。瀛东道立尊师训，晋秩端应荷宠荣。
何年气母大生成，语大无嫌肆大声。日月星辰天上系，江淮河汉地中行。
传人立定千秋史，号物包罗万汇情。往古来今囊一笔，化工消息付诗评。
白沙理学世传芳，撷藻犹流翰墨香。五色笔花新吐艳，三条烛火看摇光。
扬鬐出海经鲲化，振翮摩天极凤翔。珍重姮娥亲种桂，秋来攀与少年郎。
觅睡寻春梦不能，心香一缕篆孤灯。频呼侍婢亭前看，月上花梢第几层。
纳凉销夏碧窗纱，懒扑流萤月影斜。步到荷池聊拨闷，无端并蒂忽开花。
永夜深秋冷绣帏，不堪检点旧寒衣。铜壶滴尽霜钟响，惆怅金风又告归。
肃气穷冬分外严，支寒瘦骨锁眉尖。遥怜塞上今宵雪，似此妆楼几倍添。
浣纱一别入吴宫，白玉床前醉舞中。莫道情缘犹未了，香魂今已嫁秋风。
淡然君子洗芳心，万草千花烂不禁。一自冷香君占去，亭亭遗恨至于今。
洞里幽泉澈底清，流澌总在石中行。潺潺不泻人间去，尽日闲吟世外声。
火光迸裂直凌空，百战都从一试中。神物已随龙化去，石痕犹带古时雄。
鹿耳雄关障百川，晴帆连贯水中天。好风早晚东西便，送尽今来古往船。
渔父鲲沙傍海居，环流连络势相于。归来有客休弹铗，举网谁家不得鱼。
蒙蒙洒落雁门前，几度风吹断复连。好景居然山水画，一重雨意一重烟。
月印寒潭扫却云，水光月色两无分。渔舟夜唱天心处，风送歌声镜里闻。
东方既白唱金鸡，天半朱霞晓望齐。锦绣千端云外织，层层挂在海峰西。
赤嵌巧筑海天中，万水孤悬一镇雄。雉堞斜阳翻照影，满城烟火落江红。
香洋一片耨春时，有事西畴不敢迟。漫说夏耘今尚早，乱苗恶莠妙先期。
逢秋旗尾斗戎功，木落山沉马首雄。此日大搜宜此地，天然赤帜战金风。
千古桃源记问津，奇传晋代捕渔人。后人要觅前人景，未审桃花肯复春。
一重山水一重沙，去此何之日已斜。曳杖忽来云外叟，相邀半榻伴烟霞。
叶里低徊千百啭，风前断续两三声。纳凉醉客慵于我，分尔松阴午梦清。
蛱蝶谁教五色妆，仙衣遗化采花香。春风得意归何处，认取罗浮是故乡。
一灯话尽古今长，竹雨幽窗夜未央。多少闲情多少趣，平分消受五更凉。
浅水无波澈底清，好风吹送棹歌声。桃花夹岸随舟转，知渡仙津第几程。
朋侪握手且言欢，莫怪疏慵礼数宽。面目见真肝胆照，何须妆点着衣冠。
风流陶谢杳无踪，开瓮偏酣酒兴浓。会曷不期来不速，饮中知己本相逢。
晨兴最好是名香，宝鸭炉头篆字长。夜气息余空万有，芳心一缕结方将。
北窗倦睡纳风凉，藤枕冷然贴一方。唱午灵鸡休唤觉，幽人纔梦世羲皇。
江边遥对数重峰，何处敲来饭后钟。岸上有僧来唤渡，始知寺被白云封。
横笛东邻随兴吹，倚楼听取月明时。要将三弄声声数，恰好姮娥共记之。
雨后登楼一望间，放开眼界莫教闲。云屏展拓清如洗，好数重重山外山。
濯足休夸万里流，但能涤暑便相投。直将无限炎威气，付与沧浪水面收。
六十三年老典型，海天一夕陨文星。西风瑟瑟寒琴剑，肠断啼鹃血泪零。
记得趋承愧比儿，兴宗远天日相期。只今犹未驰千里，空负龙文错爱时。
江湖使者草泥香，郭索横行得意扬。占得刚柔分外内，由来公子是无肠。
玉质金相十二名，是谁吉梦应分明。传来奇绝都亭语，千古文章盖世横。
渔翁荡漾水中天，最妙相忘不记筌。借问得鱼何妙趣，化机一半跃于渊。
樵夫踏碎碧云飞，伐木丁丁采四围。山上斜阳山下落，一肩挑尽晚霞归。
耕夫出作亩南东，乐在青畦绿野中。箬笠蓑衣身计足，不愁雨燠不愁风。
牧童刍牧是如何，或饮于池或降阿。醒眼不随人醉态，杏花村外自高歌。
步过溪南别有天，杏花村在白云边。仙翁贪醉个中景，解下杖头沽酒钱。
井亭夜景闹如何，交易然灯几度过。不是日中违古制，海关口市晚来多。
三月寻芳禊事修，兰亭胜会几时休。春风流水多情者，犹向山阴忆旧游。
惊号无状恨无穷，恸绝椿摧瀛岛东。昨晚春游归大梦，一场春梦一生空。
愈呼返魄愈无知，惊报亲朋半信疑。恨却药汤全未奉，枉生养老读书儿。
人言坐脱是仙归，无疾而终世所希。哀死慰生都以此，问天搔首是耶非。
一方灵几一孤檠，半起幽风半灭明。更苦夜号添母痛，几回泣血忽吞声。
灯月无情烂不收，来朝佳节更悲愁。五城若弛金吾禁，魂在诸天何处游。
万般惟觉读书珍，回首如闻夜读频。到老不知勤学苦，终身总是学中人。
承家十二世儒门，少教儿曹老教孙。翻觉放翁藏本少，检书何止一箱存。
航海当年险海隅，盖棺今尽道真儒。也知正寝蒙天报，其奈椎心怙已无。
六经都是手亲裁，三箧亡书苦记来。手泽不堪频抚卷，一回朗诵一回哀。
每把双闱动辄思，肯因白首坠青云。伤心遗训随流水，空树文坛早冠军。
顿尽名心愿已虚，显扬望后又何如。未能禄养荣封典，有子空教读父书。
斑斑血洒哭诗章，六十二年胡遽亡。生我靡瞻今已矣，长眠遥在白云乡。
自从失怙泪痕零，待罪萱堂仅五龄。大化忽催归大暮，呼天怆地不堪听。
亡母非如亡父时，曾经问卜亦求医。而今始觉阴阳数，药石无功卦象知。
一去幽冥百事非，朔风摇撼冷慈帏。声声泣下星星血，肠断今朝又靡依。
育儿善病近中年，七十延龄亦有天。尽道寿高休恸绝，但思鞠我便凄然。
十丈莲花礼佛开，音容恍惚下莲台。儿孙妇女环坛哭，只管魂游不管哀。
奈怙何兮奈恃何，终天饮恨几时过。无端展起葩经读，恼杀风人赋蓼莪。
红旗掣电鼓轰雷，画鷁飞凫竞渡来。夺锦吟诗人去后，是龙谁复出群才。
天孙无奈别离何，秋以为期始渡河。昨日洗车今坠泪，人间风雨莫嫌多。
云烟尺幅势千寻，水色山光万象森。画意化工谁解得，浓偏浅浅淡深深。
一笑倾城已沼吴，泛舟不复醉姑苏。好风微皱新荷动，记得香生水殿无。
绿柳丝丝曳碧山，环山流水自潺湲。五湖烟景知多少，引尔香魂到几湾。
大块文章点缀工，十分春色海东东。晴光烘着闲花草，遮莫争娇绿与红。
浴月飞泉上竹梢，挑灯起草又棋敲。夜阑鼓罢移情曲，万里秋光一草茅。
流水空山自爱吾，清时有味与谁俱。解人道子心同素，画我红尘半点无。
自落寰中一散人，袖云洞里认前身。写生妙手希藏拙，却笑无心已入神。
桃花渡水出山中，笑面奇开异样红。寰宇久非秦世界，仙葩何处不春风。
孤悬一岛水中央，极目烟波万顷长。沙外数条将断线，云间几幅未归航。
年丰万宝庆西成，四野都闻获稻声。造物也怜农事苦，微风扇凈日烘晴。
花有清香月有阴，长河渐落晓星沉。劝君更尽一杯酒，又典春奁半臂金。
不知秋思在谁家，风自西南故故斜。独坐黄昏谁是伴，应怜夫婿更天涯。
褪粉残英余几分，阑珊花事尚香闻。东风不为春情老，依旧花间好处熏。
谁咏香奁绝妙词，争传姓氏至今疑。和凝韩偓无须辨，自有温柔乡主知。
二月清溪一叶舟，柳丝夹岸弄轻柔。好风送过桥南去，乌笠红衫几处游。
妾住云楼佩玉琼，金风敲落桂花声。连枝结子君须记，认取灵根出太清。
千古牙琴遇子期，高山流水慰心知。而今也解琴中趣，漫说知希只自怡。
晚风定后夕阳斜，泽畔行吟景亦嘉。水利生涯何处是，江枫一带卖鱼虾。
玉骨冰肌祇自怜，溶溶院落月明天。闲梅若解邀君伴，让雪三分恐未然。
可是含羞可是痴，画中想像半猜疑。春容未肯全身现，留却春情在即离。
君平矜躁我疏狂，好友忘形两不妨。记得竹窗凉夜里，风风雨雨话联床。
追寻旧事订心知，少小交游老大期。来岁君年纔及壮，不应便是了凡时。
鹿岛分舟送远行，舟南舟北不胜情。可怜望断帆樯影，即是离群判死生。
屈指还乡数夕晨，那知哀逝已三旬。香魂久着金风去，犹是思归话旧人。
我滞归船泊鹭洲，君危频问我归不。不堪遗语传身后，肠断心伤恼石尤。
君斋几案绝尘埃，芗泽摩挲日几回。冷落主人何处去，笔床茶臼不胜哀。
天书一夜到瀛东，催促君回守故宫。闻道魂消芳不散，前身应是侍书童。
回首评花醉月时，频将银烛剪催诗。今宵吟尽思君句，可得魂归可得知。
绝顶名岩结佛区，诸峰罗列势全趋。云中楼阁烟中树，一幅天生万变图。
鹿洞行云过虎溪，双峰竞秀望中迷。游山要有论山识，到此名山试品题。
蒙蒙烟雨碧沙流，古道苔深石骨愁。觅渡无人何处唤，隔溪隐约是渔舟。
牡丹花下柳梢头，睡足芳情烂不收。借问黑甜何境界，春风无处不扬州。
九十春光剩已希，春情欲别尚依依。香风且莫催春去，容我吟诗送汝归。
半属佳人半属仙，玉瓶斜倚为谁怜。迎人自笑春风面，不管情人忆去年。
清高品格谢嚣尘，流水空山太古春。寒士云桥来过访，怜君耐冷共精神。
占断清标第一香，墨池点缀亦花王。当时绚烂今平淡，声价依然重洛阳。
百两金花百宝栏，却嫌闲紫与流丹。春风归去春心老，合与诗人冷眼看。
分种霜台第几葩，谁云富贵必豪奢。沉香亭畔仙春馆，争似孤芳不点瑕。
魏紫姚黄莫浪夸，无双国色本无华。胭脂若买供时眼，羞落争娇锦绣花。
蝶梦芳心处士知，春风归去几多时。游人记得当年事，半月楼前一酒旗。
物化虚空万象悬，蘧蘧栩栩散云烟。满园都是华胥界，何处香魂觅醉眠。
处士声名书画诗，凤山宿草几多时。黄公独拜先生墓，三绝风流七字碑。
古剎名岩石洞天，梦魂飞过几云巅。鸡声唱断游山路，正欲沿溪唤渡船。
春风一曲杜韦娘，逗出嘉宾锦绣肠。今日相逢听高唱，乌纱白紵自生凉。
睡足脂痕晕海棠，故烧高烛照红妆。惊回一觉游仙梦，溪水流来误阮郎。
江湖满地老秋风，莫把垂纶笑此翁。尚有一竿持在手，生涯到底未全空。
禾苗秀结千村外，鸡犬声闻四境中。明道久为花县宰，河阳近接子云公。
石麒头角露峥嵘，宝志摩来分外精。珠璧一阳逢会合，地天两数大生成。
谢兰漫擅当年宝，窦桂还开此日荣。太史占星遥望气，德辉今已聚江城。
鸦片筹操帷幄中，戈船巨炮又称雄。海隅竞洒苍生泪，两种输他善火攻。
海邦白镪本夷财，个个象形面目开。取汝探囊真授首，此曹都已断头来。
百年志乘未成书，尽日搜罗校鲁鱼。往事传闻多失实，陈编窥窃半拘墟。
欲将此笔分褒贬，莫把他人任毁誉。来岁春和花盛发，不知纂辑果何如。
牙签压架惠书生，桃李春来尽向荣。善政真能兼善教，仁言怎得似仁声。
即今鲸海文风振，犹是龟山雅化行。忆我曾蒙传旧德，惭无史笔仿南平。
日卧澎阳思不穷，离怀愁入晚潮风。樽开东海山环坐，篷向南天水映空。
卖赋何心竞冷艳，有刀谁敢问雌雄。七言诗作题桥意，留得知音岛屿中。
万里篷飞天际去，一身宛在岛中悬。烹茶煮酒销愁日，扫地焚香静客缘。
逢世敢吟招隐赋，有书久欠买山钱。回头自笑烟波外，蝴蝶梦中二十年。
万事茫如不系舟，孤灯短剑自悠悠。三更愁断五更梦，六月寒生八月秋。
廿载犹凭鱼隐见，十年谁抱虎髑髅。而今且出天涯外，那有归帆向北流。
寒剑萧条天外游，蛮烟番雨几经秋。干坤共识浮云幻，日月空随大海流。
骨傲自惭难媚世，病余那忍独登楼。愁来欲问愁何事，意绪茫茫似十洲。
粉署何嫌冷似冰，东西分卫蔚云蒸。少躬稼穑先畴美，多羡鱼盐旧业增。
屋结海隅邻叔敖，人夸豪气拟陈登。案山头看鲲游浪，会向风雷化大鹏。
岂特雄封一马头，重洋天堑此咽喉。西援泉厦连犄角，东护台阳控上游。
遣戍干城歌肃兔，编氓环堵类居鸠。自维海甸分符重，夙夜难忘驭远猷。
沙回港绕锦相联，海阔银河落九天。鼎峙中分庐上下，湾开四面地方圆。
潭边月载求鱼艇，水淈人耕立鹤田。礼让易兴缘俗朴，书声时听和春弦。
行春按部过林投，人物丰盈里社休。东石风晴看鹭翥，西溪浪暖起龙游。
大夫计富惟询马，比户能封在畜牛。海国太平真乐土，安居渔佃即仙洲。
奎璧光芒本列星，化作人间应地灵。俗尚渔樵知力穑，户敦仁让喜横经。
城当北拱瞻辰极，湖自东连浴日溟。红罩青螺皆瑞气，干坤何处不清宁。
四边无树浪为花，猪母云趋落水涯。看褊鱼龙思结网，荡摇星斗快乘槎。
石泉日丽眠黄犊，铁线风劲卷白沙。傍岛倚埯爰作室，晨星三五是邻家。
赤嵌红毛旧日城，文身陋俗久全更。十洲海外逢清晏，百忍堂前好弟兄。
羡有多鱼频入梦，漫劳春鸟唤催耕。官闲到处询民隐，巷舞衢歌咏太平。
屹立洪涛镇海门，星分棋布壮声援。雷鸣百里风云会，豹变重溟雨露屯。
港仔行春车驾犊，旗头击楫浪腾鲲。苍茫极目浮天水，缥渺蓬壶粒米痕。
乱石磊砢砌作墙，绸缪人事拟苞桑。钓来烟雨龟蒙棹，牧遍阿池卜式羊。
海绝鲸波逢道泰，民无鳄梦觇官良。采风闲听沧浪咏，步入通梁过大仓。
四澳星连萃北山，瓦硐看遍顿开颜。鸡窗夜照青藜火，鱼网朝围绿水湾。
港尾地饶花蛤盛，城前人乐鹭丝闲。豚肩斗酒春风社，白叟黄童带醉还。
一屿孤悬澎岛西，小门风乱水云迷。珊瑚海底鱼龙护，文石山头凤鸟啼。
夜半横礁喧挂网，春深合界课耕犁。堑分内外帆樯集，共讶泉台百货齐。
地隆元武壮坤维，鏁钥难忘保障思。吉字有礁藏铁板，贝文无价重金蠵。
风晴日丽神山现，浪卷台驰海角迷。边徼自来天设险，烟台烽火慨红夷。
八罩澎南海外村，也凭鱼艇当田园。珠玑映月寻花屿，玳瑁乘潮戳挽门。
九夏望雷消飓母，三秋祈雨长薯孙。往来商舶安澜渡，马腹鞭长可勿论。
震行坎止递相酬，律转东皇大化流。万国朝元严鹄立，五更待漏听鸡筹。
阳回澎海诏光普，春到湖山淑景幽。满酌屠苏人尽醉，椒花银胜祝千秋。
地灵何处不仙洲，且看文章点石头。宝气陆离威凤舞，金光灼烁锦龙浮。
好将阅世存双眼，未许违时老一丘。海外自来多瑰异，愿随方物备共球。
辉山润木最精神，雅重儒林席上珍。几度沉埋封草莽，一朝磨琢出风尘。
不愁抱泣同和氏，转恐拋奇有魏人。藻采更饶坚确性，问从何处觅缁磷。
光华日月着文石，肯共雕虫小巧争。镇物本来资厚重，补天由此费经营。
树从玄圃花常满，种向蓝田玉自生。丝竹一时诉合奏，大成犹藉振金声。
大作圭璋小念珠，方圆随意总规模。镂光错彩如三棘，夺目怡神亦五都。
成子汉庭推硕学，充宗文苑颂鸿儒。琅玕肺腑璠璵品，价重连城出海隅。
漫云牛后逊鸡声，粪出呼柴亦令名。跨灶人惊烟缕缕，登山谁听斧丁丁。
输他榾柮原无累，剩得扊扅更有情。虽不用燔郊上帝，力能调鼎着和羹。
农祥晨正肇今朝，有脚阳春到海峤。但愿均调多雨露，更祈清晏绝风颷。
洞庭酒酌黄柑满，粉暑花明白昼饶。澳社十三人尽乐，秧歌齐唱舞翘翘。
九十春光第一朝，十分和气满孤峤。祥开紫陌迎新贶，瑞拥青旛拂曙飚。
宝字帖来人事快，土牛鞭罢岁华饶。瞻云海国思罗胜，莫笑坡公老插翘。
春应尧蓂六叶朝，东风何地不员峤。仙龄浪侈三千岁，花信难忘廿四飚。
宦游闽地八春朝，远驻澎瀛海外峤。旧雨萦怀舒柳眼，故园入梦忆梅飚。
及瓜方代星初易，剪彩相遗俗尚饶。株守一官虚岁月，风流何日扈鸡翘。
颓墉依旧纪红毛，露冷云寒野鼠嗥。负固夜郎曾自大，恢张天网更谁逃。
鲸鲵势绝波涛静，台厦勋悬日月高。世盛永无烽火警，太平黼黻属吾曹。
舟人告我水中沚，青青一点小于米。此是澎湖西屿头，好向望楼遥瞪视。
七更洋走十二时，白鸟翻飞冁然喜。渔火星星渐渐明，到境不过三十里。
风微卸席下橹摇，齐心协力力足恃。引緪探浅复量深，恐防沙线与礁址。
纷纷吏役欢相迎，红纱夹岸笼灯俟。连日惊心千尺涛，足踏实地乐无比。
学舍难忘结构深，杖藜时听读书音。虽无韩子兴潮化，具有文翁教蜀心。
杼柚终当成锦绣，鸳鸯尤冀度金针。诸生勉矣终如始，文石辉煌尽国琛。
绛帷家学绍裘弓，师表来从自海东。几度藻芹滋化雨，一蹊桃李醉春风。
莫忘治事分斋法，须记穷经按日功。明月满船辞海国，殷勤不尽话匆匆。
海外栖迟五载身，闲曹冷署也亲民。横经负耒勤耕读，恤困周贫睦里邻。
自古蒲鞭原有挂，于今案牍信无尘。回看岛屿优游者，耆硕评高月旦论。
白酒黄柑共劝酬，岁除清燕也风流。明朝考历欣添算，此夕传杯笑举筹。
暖气迎春炉火活，寒香送腊岭梅幽。占年何事凭龟卜，海晏河清是有秋。
时维二月中和节，天气晴明浪澄彻。鹭门待济匝月余，一朝理楫心怡悦。
鸣锣击鼓舟师迎，拔碇许许欢同声。抓桅整缭候风信，四面飘飘扬旗旌。
港绕山回指大嶝，两峰对峙如门径。絮絮钟磬出云端，共言此地颇幽胜。
探奇未暇蜡屐登，订游约爽虎溪僧。好山看遍且观海，眼界开豁心神凝。
停桡忽向寮罗捭，呀呻无风亦簸洒。更兼海气涌臊腥，重晕头眩轻也备。
混沌未分之两仪，朔南何方东西昵。余皇巨舰轻于毛，一叶泛泛随波涛。
后船瞥见前船底，彷佛露出鲲鱼尻。形形色色见未见，灼灼烁烁闪流电。
天鸡未鸣天已白，茫茫飞渡黑水沟。黑水之沟黑逾墨，蛟鲸宫阙龙伯国。
任尔铜船铁梢公，每每过之生喘息。我曾泛历江与湖，自谓大观难为徒。
睹此爽然翻自失，川渟渎渚等杯盂。浩浩落落有如此，一腔豪气何时已。
酒酣夜半击楫歌，刮起黄头尽倾耳。最怜徐福三千人，昔年过此曾问津。
求仙采药那可得，至今漆齿作文身。八十年前驱鳄战，凶人革心先革面。
九州之外又九州，尽入版图要荒甸。置官命吏沧溟东，捧檄万里乘长风。
最喜同官意气孚，占星应许到澎湖。武功文事传双美，明月清风并一图。
别绪重承金玉爱，离悰遥忆岛云殊。诸公雄略皆旗鼓，瀚海勋猷着舳舻。
藐兹澎湖一孤岛，幅员百里弹丸小。九州不入禹贡图，开辟以来置不道。
荷兰驱逐伪郑平，设官命吏名斯肇。台阳喉咽壮藩维，金厦户庭资障堡。
宅澳为村一十三，民居错落晨星渺。岁不十雨月千风，波翻浪覆势倾倒。
匝时咸水涨漫天，白日昏昏尽窅窅。流沙一片恍飞霜，草未逢秋已尽黄。
地无高冈与陵麓，又无溪涧与桥梁。又无飞禽与走兽，又无花木与菁篁。
织紝不事无麻苎，丝帛不出无蚕桑。三农最重无牟麦，五谷最贵无稻粱。
乘潮讨海为新畬，扬帆掉桨为犁锄。张缯挂网为稼穑，戳按塞沪为篝车。
多黍多稌颂蜃蛤，千仓万箱祝虾鱼。不祭田祖祭龙伯，吹邠击鼓水中潴。
不崇佛教绝僧尼，寺观禅林目未睹。渔者恒渔农者农，饥食渴饮安井伍。
更无雀鼠讼譸张，公庭清晏如召杜。论文时亦聚诸生，诗书善气溢眉宇。
千里一圣百里贤，化导在人须鼓舞。割鸡惯笑子游刀，家弦户诵并中土。
妈宫市上颇不驯，言庞事杂多游民。草窃无聊兼牙侩，鳏兵蜂聚重为邻。
赫赫炎炎尽烈火，厝薪不徙势必焚。溱洧有蕑野有蔓，鹑奔狐走鸟兽群。
从此洗心先革面，海宇清宁看虎变。褊心杞国曰焦忧，只手欲挽狂澜溅。
勿云蕞尔无重轻，半壁东南关帝眷。作此长歌备采风，形势舆情一目见。
告我凡百诸君子，勿弃刍荛下里谚。番薯当米度年华，鼓腹安闲海外家。
义士不须劳指囷，将军何事慨量沙。笑殊香秔供天府，喜并山芋唤地瓜。
金鳌突怒涌灵潮，首戴蓬壶矗紫霄。渤澥安流缘重镇，岩峦环拱俨班朝。
红亭忆自初春筑，碧宇新将太极标。八卦列成分脉络，一元资始见根苗。
胚胎万象机还伏，笼罩千门势独超。幽旷忽焉开异境，升平允矣庆崇朝。
干坤蕴奥全呈露，溪岭妖氛总息消。倏报渠魁争面缚，为闻长吏作书招。
百寻铁索长鲸贯，五色牙旗归马娇。佩犊俗移清井牧，听莺兴到集宾僚。
枝头鸟语因歌乱，槛外花香逐袖飘。高阁夜深催进酒，小楼烟冷识吹箫。
园林此际推名胜，墟市当年怅寂寥。客喜如今符颂祷，我怀在昔起忧焦。
林陈构乱共诛戮，黄廖连谋复结腰。最易潜踪山杂沓，况多游手众浮嚣。
地灵有述能旋转，邦本宜培怕动摇。苛政不曾除猛虎，好音何以感飞鴞。
天心可向人心卜，杀气恒凭和气销。但使官民联指臂，那愁盗贼煽风谣。
玄关孰探阴阳秘，彝训原同日月昭。思患豫防惩怠缓，立成为本戒虚骁。
濂溪图说须详释，海国琴声未易调。留赠后来登眺者，我言窃愿比蒭荛。
觚棱昨夜梦瀛洲，踪迹无端出九州。历历风烟诸岛碎，茫茫星斗四天浮。
题诗剩欲夸奇观，报国何曾效细流。回首中原青一发，祇应西北倚高楼。
跕跕飞鸢堕海烟，天涯只在片帆前。劳生尚欠当归药，浮世原如不系船。
偶学泥鸿留爪印，仍随枥马听牙弦。故人珍重临歧意，香火寻盟更几年。
千骑东方且莫论，牧童迎我海边村。新麰雨足须尤茁，老树风多顶尽髡。
地下有怀输虮虱，天涯无兴寄鹏鲲。去年今日车箱梦，瘦马频嘶出国门。
秦皇汉武未闻道，海上那得如瓜枣。独有仙人冰玉肤，沐雨笼烟住瑶岛。
我来海国春正中，屋角如火扶桑红。心知绝世在空谷，彷佛梦到扶荔宫。
朝来有酒漾螺碗，眼明见此頳虬卵。龙女金枝烁有光，鲛人火齐堆无算。
蓝红江绿漫复夸，倾成风味自一家。餐芳顿欲换肌骨，忍俊谁能惜齿牙。
十年以前无此物，衔子飞来烦海鹄。天公着意厚穷荒，应遣分甘到铃卒。
万事灰心杜牧之，罪言自着少人知。朅来正值成阴候，只合兹游为荔支。
小庭风细蝶依花，日午黄蜂亦散衙。岂有不平鸣蜥蜴，未知何事闹虾蟆。
偶缘碍足思锄草，莫为伤脾便毁茶。树影微欹残梦醒，浑忘身世在天涯。
旋汲清泉满旧池，遍寻异花得新知。未堪谢客呼山贼，且学樊须作圃师。
沧海此亭原粒粟，青天终古自游丝。闲来扫地焚香坐，也算平生一段奇。
金乌万里翔逸骇，踏折桑枝落东海。胚胎元气成扶疏，锻炼阳精蓄光采。
稠条沃叶墙东隈，烧空擎出玛瑙杯。红绒一线烛龙吐，丹砂万片金炉开。
呼工调脂不敢画，认取蟠根出天外。羲辔应从此地升，羿弓定自何年挂。
见说长春历四时，斜槎倒插足生机。转瞬荣华羞似槿，向阳心事本如葵。
无端流落鱼蛙国，却被时人妄品题。龙工胡为不自惜，琪树琅玕掷千尺。
弃置人家溷厕间，牛栅鸡栖恣狼籍。世人但羡出水赤，石上蟠根多不识。
故将本色示人间，任使看朱乱成碧。颇闻此树含毒浆，樊圃可止狂夫狂。
愿金如粟马如羊，使君归去垂空囊。明珠薏苡多谤伤，安用绿玉枝交相。
酒酣起舞铁如意，七尺珊瑚等闲碎。寂历斜阳上丽谯，微茫一线鹿门招。
小园种树刚春雨，暇日登楼又晚潮。公子风标看白鹭，美人名字记红蕉。
天涯滋味蛮乡景，赖有诗情耐可销。平生好在紫髯翁，此别无因执琖同。
去路月明千里外，交情雨散一年中。甘棠旧港依然绿，荔子连山不断红。
试上朝台定回首，故人犹滞沃焦东。君才似海常宜近，我计归山苦未能。
王式不来应有以，淮阳非卧所能胜。偶看芳草思蛩駏，漫向秋风较鷃鹏。
何必骚人嗅落英，攀条撷叶试新烹。鸿园拂石秋还暖，燕寝凝香晚更清。
插帽不妨开笑口，持螯端足了浮生。为君醉草天随赋，合占沧洲吏隐名。
问君从军有何乐，君言痛定犹余哀。忆昔黄巾遍秦陇，昼磨盾鼻宵衔枚。
连营傍山塞谷口，忽然飞雹如李梅。马牛毙野大木拔，暴流怒发声喧豗。
是时危坐待没顶，讵料雨歇涛头回。军行偶尔得空舍，解鞍暂憩无疑猜。
门前遗火竟谁厝，焰焰已及硝磺堆。仓皇欲出不得出，顷刻将化昆明灰。
以裘蒙首急伏地，大声一裂如轰雷。焦椽烂瓦不知处，面目无恙粘青苔。
平生绝险此二事，廿年首白难重回。听君语罢起长叹，不经困厄无良材。
人生万事有司命，水火不杀商邱开。即今无事抚髀肉，上头千骑东方来。
塞马久应识倚伏，海鸥何用生徘徊。为君引满浮大白，有酒不饮胡为哉。
橙黄橘绿一天愁，赖有尝新慰滞留。欲寄书题三百颗，故人多在海西头。
露叶烟枝傍水涯，洞庭春色漫相夸。素罗双帕无由致，不及金盘进御瓜。
一念新罗已杳然，贾胡留滞忽经年。凭陵赤岸疑无地，指点沧溟直际天。
岂有奇文夸海外，独饶新病怯尊前。蛮花犵鸟犹知我，客里相看倍可怜。
荒城斗大赋山囚，却有洼尊似道州。砌畔花开罗汉面，窗前果结释迦头。
何人为下常悬榻，此屋原如不系舟。归去茅檐闲炙背，烟涛还与话瀛洲。
青子和灰曾代茗，白肪包箨复中蔬。蛮乡风味新奇剧，坡老徒夸食木鱼。
消食平生不讳饥，书来何事戒冰脾。蔗霜蒟酱殊嫌腻，芒角枯肠此最宜。
烟雨苍茫暗一林，长鑱木柄欲相寻。无因却致韩康伯，枨触中原万里心。
山雨频催梅子熟，海风新送荔枝香。试看神女肌如雪，休问麻姑鬓欲霜。
穷发加餐聊自慰，攒眉劝客且须尝。天涯岂易逢尤物，未害风流在瘴乡。
恨无玉版谒尊师，常笑金盘荐穆之。但劈轻红摇食指，还浮大白沁诗脾。
闲来种树能通术，果欲归山岂待赀。信是南游专为口，滞留江海已多时。
半穗香烟万念灰，小眠初醒一编开。何人肯复哀吾老，正用此时持事来。
一编入手百忧空，读罢追凉小苑风。芳草意随行处绿，离支颜胜去年红。
争田渐解听蛮讼，伐木闲思课隶功。更上澄台聊极目，懒将身世问飞鸿。
何必峰头十丈悬，一枝风物便鲜妍。沧溟万里休嫌阔，归去堪乘太乙船。
汲井埋盆笑学韩，经旬未得一花看。输他老卒探骊手，唤出冯夷捧玉盘。
已是淤泥不染身，肯教脂粉涴天真。有情无恨纔能尔，未许龟蒙作解人。
饯腊迎凉竟未休，无端诗思动沧洲。年光付与花光送，准拟觥船恣拍浮。
十年人海任沉浮，漫浪无端出九州。正合与官充水手，未妨呼我作遨头。
生涯拟托庄周瓠，归计犹虚范蠡舟。枉说痴儿能了事，不知身世尚悠悠。
翁姥相呼意转亲，江东子布漫生嗔。伯符公瑾俱夭折，到得白头能几人。
云海光中绝点埃，衙斋山色半屏开。传家唐律诗千首，作吏蛮方水一杯。
香稻剩留鹦鹉啄，高枝应待凤皇来。筑城敢道非吾事，且觅琅玕万个哉。
干坤底处有端倪，蒙叟难令物论齐。河泊望洋休更叹，可知海若亦醯鸡。
水国春阴护板扉，仙葩合与饲蚕肥。茧成如瓮丝如血，不数猩红覆地衣。
牡丹祗许和酥黏，金凤惟能蘸甲尖。别有风流传荔谱，赤桨盈碗渍红盐。
千丈蟠根碧海东，全胜百日半年红。何因却植通明殿，照彻丹霞影正中。
故人几许费燕支，一幅鹅溪写折枝。我亦枯肠苦搜索，为君拈句比红儿。
紞鼓连声接曙钟，西郊未别且从容。溪流夜涨潮痕在，沙路朝晴草色浓。
归兴鼋鼍殊可驾，旷怀魑魅惯相逢。饱看藏壑频遭徙，一笑虚舟任所冲。
吾侪足傲虞姬婿，识字非徒姓名记。伟哉仓圣万古功，一丁差胜两石弓。
粪土何人恣狠籍，元经覆瓿不知惜。世人但詈秦始皇，焚余犹胜为帣囊。
何怪荒郊鬼夜哭，不如饱死蠹鱼腹。陈生海外守一毡，抱此区区殊可怜。
斯冰骨朽数千载，掩胳埋胔赖生在。更怜近代多好奇，细书布满着色磁。
一朝失手甑堕地，泥中恍惚成窑字。陈生见之辄攘臂，大石粗沙竞磨厉。
此意堪为学子师，拜经瘗笔徒尔为。嗤他诗礼称儒者，袖有金椎祗控颐。
海天风雨欲平沉，六月阴凉袭葛襟。湿气朝看黄耳菌，老怀闲羡白头禽。
空阶久任无心滴，野草偏如有意侵。不是维摩频隐几，聊将震撼试潮音。
三年长剑倚天东，手种扶桑映日红。数遍园中闲草木，独将心事托飞鸿。
天将奇险界诸蛮，十八重溪湾复湾。负弩屯丁头片羽，裹盐峒女耳重鐶。
漩涡中有石弹子，老树根多木假山。且说桃源堪避世，白波青嶂讵人间。
讵有门楣待尔强，祗怜娇小似平阳。银鱼昔每从爷觅，金鹿今闻比母长。
幼却膻腥应夙慧，贫疏罗绮尚新妆。谁知未嫁先黄土，裙布无缘愧戴良。
十年京国洗铅华，千里关山未见家。官合牵衣成死别，镜台留照剩空花。
杜鹃屡滴思亲泪，精卫难回泛海槎。一种天涯匏系感，层峰何处哭韩拿。
三年海外愁风雨，九日尊前感岁华。病客朝来添白发，故人秋杪送黄花。
炎方本不因人热，正色才能辟物邪。漫说小阳桃李艳，几番用落见天涯。
虚从海客话瀛州，药物蛮方未易求。多病敢夸医国手，无功合拜醉乡侯。
尝新紫蟹来何莫，耐久黄花尚似秋。安得凤凰台下路，为君千丈筑糟邱。
刷鬓微星已自怜，更何心事觊华颠。清时多病终无用，绝域能还亦偶然。
半顷荒田春雨后，三间老屋夕阳边。一闲偿尽平生愿，敢为莼鲈效昔贤。
闲愁不逐酒杯空，赢得衰颜暂借红。花事尚如三月好，灯光又与一年终。
海山兜率商归处，香案觚棱忆梦中。为问青春谁是伴，片帆吾已约春风。
怪道参军语带蛮，三年鱼鸟笑人顽。将随鸥下无机地，已在鸦飞不到山。
更鼓叠催乡梦短，簿书刚了宦情闲。紫宸青琐高寒处，回首风尘愧鬓斑。
药炉茶灶小徘徊，依旧埋头故纸堆。门不谁何无客到，笔非画诺已神来。
真看海上生明月，莫向风前奏落梅。为问宏农作啸客，不妨尊俎定常开。
群儿拍手趁山公，老葛并州气独雄。酩酊干坤纔一马，笑谈辟易已千熊。
我行惯值盆翻雨，君去须乘舶趠风。下视蜉蝣何所恋，愿随云将问鸿蒙。
读画敲诗且未休，玉山犹恨不同游。三年作客千场醉，万绪萦身一夕抽。
各有青毡为故物，相期白首亦风流。芽姜箭菜江南味，领取归时满意秋。
简膺虎竹出天潢，重倚长城奠楚疆。越海移幢游釜纵，闽封提旅丑蛮张。
肤功巳奏题铜柱，圣虑无烦宠凤章。南国祇今遗泰泽，金环千载映辉煌。
功仁积累后昌宜，莲幕重开制两师。浙水闽山隆旧祀，彝樽龙勺仰新祠。
香飘汉末浮龙黼，璧耀牛墟引凤旗。槎使同疆逢盛典，未兴趋事共讴诗。
夏木森森鸣播谷，村农拥耜待耕作。膏田未泽莫乘时，举首云霓心如灼。
蠲济飞章方入告，难堪旱魃重为虐。重膺宠命在封疆，感召未能责岂薄。
行祷省躬虔对神，龙潭祝水步初却。油然倏尔幔长空，殷殷雷声飞电烁。
甘霖日夜续倾盘，四野田畴苍漠漠。处处蓑锄忙陇亩，新苗秀发欢奚若。
幸叨天鉴降鸿庥，协气和声通寥廓。海甸清平民业安，与君正好欢杯酌。
凛然感应勉忠诚，报国唯期切民瘼。从此及时雨泽绵，一封大有奏天阁。
传来海上得分甘，玉乳琼浆旧未谙。千树何当夸异种，九头今始识真柑。
曾经黄帕分携重，不厌筠笼取次贪。正值上元嘉节后，洞庭休再忆江南。
产自污泥涅不缁，迎风承露号交枝。看他亦解相萦抱，底事依依在水湄。
萱花自昔可忘忧，少草如何却解愁。为语世人休怪诧，风情太甚要含羞。
已兼蝶粉与蜂黄，更裹依微紫绛囊。叶似款冬棱较健，花开盛夏气微香。
一丛蓓蕾盈枝发，半卷婀娜小瓣长。可是贝多真色相，闲书梵字午风凉。
一茎数蕊尽丛生，粉晕檀心画不成。静态雪花堪比洁，幽香莲叶与同清。
已蠲浓艳消尘劫，应散诸天入梵声。传是西方来小种，净因我亦未忘情。
惭愧先鞭早识途，中郎强仕亦非迂。使星民社分三事，地北天南各一区。
奉职夙期书竹帛，哦诗好共纪舆图。乘槎吾占瀛壖美，海上三山异两都。
茫茫沧海一扁舟，隐约星罗西屿头。山仄远迷乌鬼渡，浪高齐拍赤嵌楼。
笑他草窃成何事，冠绝平生是此游。莫向穷乡辨稊米，中原如发十三州。
鸡笼岛外近伽陀，色相俱空逸兴蹉。沙起鱼龙红日暝，山号神鬼黑风过。
腥涎吞鹿传修蟒，铁甲成船认旧螺。惟有官衙潇洒甚，竹蕉常听雨声多。
百年岛屿又重开，可有依人在溯洄。花气长留月下草，春风还发午时梅。
客窗诗苦愁遗老，小院兰香爱逸才。凭吊坠楼争死节，田横墓外起荒堆。
占风小草宛如蓂，官廨粗营有绿厅。园地惯收百日赤，林间无改四时青。
最怪香灯夸七夕，三家村里祀奎星。百钱犹自懒佣工，只爱儿童贱老翁。
长袖红裙争执盖，短衣乌布未须缝。鸣蝉早咽先秋露，落雁空传横笛风。
底事黄云弥四野，埤圳成甲不论弓。绕篱刺竹插天青，小草幽花未有名。
冷食裸人占夏雨，水田黎妇尽春耕。插秧鸟语知声吉，悬穗禾间遍室盈。
风起箫琴缘底急，破瓜娇女倍多情。解读周南第一篇，更加凿齿缔良缘。
花丛并蒂夸三友，草绣双纹弄七弦。珍重耳边消息到，生怜额上画眉煎。
难穷物理裁新语，瘴雨蛮烟别有天。到处都城绿玉村，珊瑚无叶尽疑真。
十围萌蘗生如笋，百岁良材爨作薪。问俗尚期通译语，采诗未敢笑前人。
齐谐志怪吾能忆，草木虫鱼次第陈。渔舟历乱晓灯红，久狎波涛不畏风。
怪他新妇脂如玉，无那鹦哥首已童。蟳蠘纷纷收不得，监州好作信天翁。
柑子甜过橘柚瓤，西瓜亢日得新尝。因耽蕉果能清肺，酷爱番榴是别肠。
辨味谁能输荔子，解饥人只食槟榔。西方移得波罗蜜，又种菩提间佛桑。
贝多篱畔雪如堆，又见优昙花信催。不向中原争艳去，却依荒岛避人来。
弥茫徼外辟穷途，飞渡横洋计不迂。瀇瀁自来瓯脱地，屏藩藉此弹丸区。
灵槎好系扶桑木，赤石谁传瀛海图。千树刺桐红似火，锦官直欲拟成都。
汗漫真成不系舟，连樯还裹片帆头。远瞻沙马矶边石，近眺澄台海上楼。
云日有情随我住，鲲鲕未辨悔空游。剧怜春瘴迷人目，清梦何从觅九州。
西天小寺礼弥陀，伪郑园亭日渐蹉。铜炮风雷金甲动，鲸鱼冠带海门过。
虎鲨夜集贪牵罟，鹦武朝游寄负螺。堪笑揭竿称鸭母，空嗤海外夜郎多。
密云狂吼几时开，鼍鼓逢逢潮汐回。沙线两条翻白浪，台风六月作黄梅。
楼船出水凭帆疾，犀甲摧人藉将才。惆怅鲛宫经百战，忠臣血溅白沙堆。
朝潮盈缩视尧蓂，榕树垂条刺史厅。春雨独添铁线白，秋山无过木冈青。
弦歌比户皆蛮语，优孟登场半粤伶。欲望长安愁日远，夜凉徙倚太微星。
含沙谁谓射人工，登陆机先兆海翁。深赖子矛还自刺，尤怜尺布未能缝。
天心但测浅深水，地利全资顺逆风。此日圣朝声教远，军容整暇不张弓。
土田不粪便滋荣，百谷从教未识名。一雨似秋三节夏，四时皆获半年耕。
人非土着翻成庶，食有余粮到处盈。却恨摴蒲成夙疾，窃花儿女说风情。
不信豳风蟋蟀篇，雪霜冰霰了无缘。潮鸡夜半已先唱，月魄蓂稀便上弦。
金穴玉山那可到，汤泉硫井转相煎。最奇暗澳花如海，纔至新秋薄暮天。
零丁避世有遗民，重译还疑似女真。山上蛎房成泽国，洞中橘树烂樵薪。
鹿场渐已除荒埔，蟒甲于今度汉人。底事穴居同一室，仅分袵席夜横陈。
繁花多半是深红，有色无香谢晓风。倒挂终嫌与物异，含羞却似向人同。
蛋烟蛮语怜猫女，狐带鹈衣怪狡童。赖有松醪风味足，玉山颓处醉衰翁。
凤尾黄梨间白瓤，连林檨子共分尝。生怜香醉郎官舌，牵惹情多御史肠。
辟瘴定须藏薏苡，拂尘聊且缚槺榔。蓬麻茜草能成锦，何必田园定种桑。
佳葩异卉绣如堆，诗欲成时景又催。绛羽鹦哥频自舞，金丝蝴蝶忽飞来。
九重溪外求田好，七里香中作赋才。思力敢夸犹未竭，天风还鼓海涛回。
方丈瀛洲孰问途，童南丱女计真迂。难从缥缈寻三岛，纔望沧溟笑具区。
志怪惜无观海赋，陈诗赖有采风图。简书不见依依柳，只合中原占丽都。
小豆稀微认海舟，渊渟静渌到城头。缘篷上下凭桅脚，望向东西倚柁楼。
十斛夜珠波上度，一天云汉月中游。鼠桥虎尾从头数，不惜千金檄广州。
蟠螭光怪起陂陀，箕服成谣竟不蹉。拍水早占衔鼠起，登山还信蛰龙过。
赤眉铜马泥中蠖，沧海桑田指上螺。怪得清泉轰烈火，飞廉暴骇涸鳞多。
四时花并一时开，冬日池荷清浅洄。尽放颠狂偏爱菊，不随寒暖却输梅。
笑他作客无愁思，何用悲秋仰大才。照殿深红浑不谢，朝华山下锦成堆。
改岁无从问落蓂，于茅添竹结莎厅。矮墙漏日虚窗白，丛树连阴曲槛青。
被发文身尊粤尉，裸衣埋骨学刘伶。漆颐便自夸年少，难染丝丝两鬓星。
甑爨人人备百工，生男赘妇不知翁。束肠约肚足争捷，缉苎编茆手自缝。
宿树隐藏狐兔窟，惊沙奔及马牛风。髑髅高奉群相寿，野伏长鈚恃竹弓。
繁英的的遶南荣，花信风来孰主名。冬夜还疑输夏日，秋淋何事转春耕。
地瓜生处成滋蔓，土豆收时祝满盈。更有蔗浆通市舶，羁縻应鉴远人情。
怀柔频诵典谟篇，省识黄农与古缘。象物已新皇夏鼎，阜财更拂有虞弦。
中官投药泉犹洁，狂虏游魂膏自煎。极目云山多北向，彩霞深处是中天。
无怀信是葛天民，狞豹当胸未似真。出草攻围先用火，采藤伐木岂抽薪。
旧痕贯竹涂金钏，新浴临溪爱玉人。为看渺绵飞彩凤，靓妆可厌绮罗陈。
椎髻围花一色红，尤怜雉尾晚摇风。也谙礼让非关学，纔读诗书便不同。
大耳祇因娱美妇，细腰未许过成童。笑他女作门楣好，真个吾翁即若翁。
椰子中坚不作瓤，天生美酝得分尝。绿筠已睹观音面，翠蟹终无公子肠。
木城环拂绿云堆，二月寒蝉声已催。北塞罕传鸿信至，南荒终少鹊飞来。
销磨劫火培元气，鼓吹勾萌养不才。但使巡行阡陌好，中天日月自昭回。
月地云阶几度秋，填桥何用驾方舟。仙槎却是君家物，银汉还应认旧游。
月明风静蔚蓝天，苦海无波燧息烟。好济苍生垂宝筏，不夸岛上有琼田。
海上巡行两见秋，未归人忆木兰舟。披图愿借东风便，只向中原汗漫游。
为想龙眠二月天，赐金园里足风烟。恩深敢说归山好，不为家无负郭田。
知非未敢语吾曹，绛帐年来感二毛。式谷犹应惭蜾蠃，投纶窃欲避阳鱎。
暮春谁识弦中趣，深雪可知门外高。但愿诸生娴礼乐，他年池上看挥毫。
海国何如江汉永，悠然过化想存神。此行省敛非无事，恐愧当年茇舍人。
一片银沙照夕晖，轻风拂拂袭征衣。忽惊白鹭冲人起，只向溪流急处飞。
一望青葱十里遥，蔗田长是长春苗。穷冬不更愁无雨，祇恨难过铁线桥。
纪里浑嫌道路长，海天云气正茫茫。行人莫道桑田改，阡陌依然似故乡。
远望平畴莽苍间，花开荞麦雪斑斑。微阳不改青云色，卅里烟岚大武山。
香草缠头浑似锦，螺钱束项美无瑕。石家墙屋围罗绮，却上娇娥比甲花。
素心只是爱寻常，怕进平原十日觞。燔炙烹炰都少味，始知难敌菜羹香。
小至翻疑节候差，豆棚青翠漫交加。沿溪忽入幽人室，开遍蔷薇一架花。
大渡沙头一扣舷，久晴人怕立风前。临流正爱滩声美，又得檐声到枕边。
名花齐向胆瓶张，桃菊荷梅竟竞芳。说与中华人不信，老夫亲见细闻香。
身披锦罽色腥红，头上鸡毛招颭风。礼数纵嫌趋走疾，居然环佩响丁东。
杂咏诗成纪采风，麦苗阴雨细蒙蒙。蛮娘齐唱丰穰曲，杼轴无忧大小东。
岂为辞尊却抱关，海亹坐镇月眉湾。早知园叟神仙侣，况复瀛洲咫尺间。
晴日丹霞辉碧落，春灯火树映朱颜。乘槎本是乘车客，何以骑驴倒看山。
层台爽气豁双眸，远望沧溟万顷收。赤雾衔将红日暮，银涛拍破碧云秋。
鲲鹏飞击三千水，岛屿平堆十二楼。极自神州渺无际，东南形势此间浮。
饱啖槟榔不是贫，无分妍丑尽朱唇。颇嫌水族名新妇，却爱山蕉号美人。
剧演南腔声调涩，星移北斗女牛真。生憎负贩犹罗绮，何术民风使大淳。
衣冠渐已学唐人，妇女红衫一色新。金鼓齐鸣双举手，浅斟低唱又三巡。
不须戞玉更敲金，声韵幽扬夜漏沈。自是天民歌帝力，儿家知识本无心。
岛上方言语意深，依然天籁有清音。须知声教通重译，倾尽尊亲万国心。
裹发殷勤愿执鞭，服劳吾意亦欣然。怪他麻达风骚甚，学得吹箫便是仙。
置郡台湾声教讫，峰峦北拱水朝宗。台湾水道千余里，澎湖岛屿峙其中。
岛屿潆洄三十六，其间强半人居丛。宅中而广者大山，纵横三十余里间。
其东一屿形如鼎，名曰香炉不可攀。西遍雁净山对峙，向无居人水潺潺。
沙墩之屿亦西列，上皆飞沙形颇圜。北则奎璧势峥嵘，下多龟鼊山以名。
山外之屿曰锭钩，鸡肾员背鸟屿横。或因其壮及所产，厥名一定遂莫更。
更有白沙屿在傍，沙白漫漫石硜硜。屈爪吉贝居极北，罗列拥抱若长城。
数屿大山北门钥，舟泊大山从此行。越而极西有目屿，远望浑似人眼形。
目屿之东号铁砧，上有大石势坦平。错出其旁曰土地，中一神像石琢成。
金山蜿蜒磅礡间，其色赤黄若金呈。空壳之屿联其左，物产中空因着称。
正西澳有西屿头，西屿之西丁字门。横于西屿如丁字，巨浪排空势若翻。
转北名为镇海屿，胜国屯兵作外藩。东为大仓一旷土，中无人家有平原。
山虽旋绕直培嵝，总逊西屿之耸轩。中为内外二堑地，往来舟舣若云屯。
西屿头为四角屿，其势方正如列垣。屿形各异名不一，又有鸡笼与托盘。
进此则为虎井屿，望之应作伏虎观。南乃花草屿相连，屿生花草始名焉。
大猫小猫屿相近，间多怪石恍猫镌。南屿原有鲛人住，后以风涛居始迁。
南屿之北称头巾，其西八罩名最传。周环仅匝三余里，乃左乃右皆人烟。
衡宇稠密居相错，雅有书声晓夜喧。于今英俊多游泮，澎岛人文莫之先。
八罩对峙为将军，屿以庙名不记年。南屿东西有二屿，东平西平衣带联。
二屿下流号钟仔，上窄下宽似钟悬。由此而东西吉屿，一东一西望渺然。
两吉渡台指南车，舍此难从别径穿。并此名为三十六，天堑之险难言诠。
当年伪郑曾踞险，我军云集足投鞭。一战海氛风扫尽，鲸穴鲛窟涤腥膻。
今日山青水绿外，处处商泊与渔船。古云恃德不恃险，谩言隔涉此地偏。
帝德覃敷梯航迩，长歌聊当舆图编。腮鬐剥落脍残留，幻作霜翎雪羽俦。
却讶胎禽藏丙穴，可知蜕骨是丹邱。乘轩讵有停车日，溉釜偏无煮鹤羞。
莫道充庖鰕菜品，栖形欲啸海天秋。庄叟濠梁事已非，可怜华表几时归。
羹残已不留香髓，羽化犹能认缟衣。铩翮凌云飞未得，无声警露和应稀。
云卷西风一抹浮，潭空霁景涨悠悠。红蕖花谢蛙声晚，白鹭舟摇雨后秋。
薄霭藏阴归绝岛，轻鸥晒日卧荒洲。凭临如许堪惆怅，剩水残烟望未收。
翠叶朱英映槛斜，熏风乍度展狂花。枝拖火齐烧新月，蕊缀丹珠妒晚霞。
龙烛辉时开绛帐，缃罗栽就补红纱。可怜梅雨轻飘后，金谷无因色太奢。
残绘雕成玉羽姿，由来华表见应希。长忘海国堪潜泊，何意雷门可击飞。
丙穴纔离胎已蜕，兰岩初化事全非。素书未附栖阆苑，不得遗鲜载竹归。
遥望东宁东复东，天公何事日东风。海门浪涌如汤沸，落照沧波一抹红。
舟行红水黑沟间，蜃气嘘成海面山。风静沧波平似镜，东南一抹是台湾。
自惭政迹少甘棠，澹泊无为耻见长。寄语东宁贤太守，霜威到底逊春阳。
要识民番爱戴心，重来棠树尽成阴。月明岛屿千峰玉，日落沧溟万派金。
博望乘槎持使节，长乡草檄布纶音。从兹黎庶南东亩，无复豪家寸土侵。
名高讲幄佐丝纶，曳履簪毫近紫宸。温室瞻云长五色，大官赐食得兼珍。
明同金鉴传三晋，洁胜冰壶颂八闽。绛帐柏台齐秉节，由来教养藉儒臣。
吴越簪缨推辇下，惟公声望最嵯峨。乌衣门第追王谢，画省文章敌阮何。
绛县旧传人不老，金笼新见鸽来多。瀛洲信有安期子，枣大如瓜席满罗。
逼除膏泽望长空，谁道甘霖趁朔风。千叠暮云寒色里，万家爆竹雨声中。
枝头沾润梅先放，陇上涵濡麦正芃。何必明朝占岁稔，老农今已识年丰。
爱他意气自凌云，何可须臾无此君。相对浑如逢直友，虚心劲节好同群。
霜白天空夜气寒，灯残独坐检书看。淋漓读到淮阴传，却笑英雄一饭难。
闽峤东南尽海湾，重洋突涌大孱颜。鸡笼口踞全台北，信否来龙自鼓山。
不畏番林蓊翳迷，不嫌鸟道与云齐。盱衡小立三貂岭，大海茫茫转在西。
一夜飞逾黑水沟，山中又见大溪流。危帆甫卸还呼渡，真个无边宦海浮。
云水天真以漏名，山灵慰我霁颜生。海邦风气殊中土，不喜随车雨喜晴。
得生众命赖渔船，恭顺中山天亦怜。破艇底能漂海上，大龟屿恰属兰边。
馆餐仰体怀柔远，额手欣看顶礼虔。此与琉球深夙契，前年护送又今年。
兰山一路重巡边，轻坐篮舆便往旋。溪阔渡舠仍足涉，埔平行犊有车牵。
竹围茅屋疏村落，樜厂砻房小懋迁。无数荒坪沙压断，稽今失垦又年年。
虎寮马隘设防闲，半似沙喃逼内山。番害数从溪径出，庄屯都欠瓦楼环。
牢穿莫惜亡羊补，虞备何嫌即鹿艰。丁壮甲田资保聚，石垣应在众擎间。
鳌岛斜拖象鼻长，天公设险界重洋。嘘帆兼候风南北，钩舵时防石显藏。
米艇埯边行尚稳，草船浮海势难狂。梭巡楼舰终须慎，艋舺营师水一方。
想像三峰天外嶢，现从岛国指三貂。猿梯直上云千仞，鸟道惟通路一条。
望若茫茫西海隔，开兰步步北关遥。内山樵径来茶客，说距新庄只两朝。
凤竹原无雉堞名，藩篱捍蔽俨维城。复于隍卜苍筤老，瞻彼淇疑版筑成。
翠幕一围资固圉，绿沉千个抵排兵。萧疏莫恃春云补，未雨修宜众手擎。
献地当年此熟番，社分卅六驻平原。译名武歹龟刘别，问俗榛狉鴃舌存。
金鲤鱼悬双额喜，刺桐花发一年论。斗醪尺布售摹纸，忍极田租汉仔吞。
闻道黔中雨势偏，秋冬兰雨更连绵。气迎塞北风掀浪，地处瀛东水上天。
补石欲邀娲再炼，变桑谁信海三迁。可怜冲压艰修复，租税年年泣废田。
百里民番错杂居，耕三耕一复何余。荒坑试种人拼兽，浮埔经秋佃变渔。
锄力丁男宜体恤，戈声甲仗戒粉拿。纵存地角无多隙，案吏犹谈报垦书。
此去汪洋接太空，传言万水尽朝宗。台阳琅峤难南渡，浙海舟山尚北通。
乌石潮生归艇月，龟峰云起列屏风。蔡牵败退朱濆走，安土无忘击贼功。
海角苍生共此生，腼然何独戾人情。饰金怪具髑髅癖，饮血群归鸟兽行。
番割得毋忻构祸，铁工疑亦暗赍兵。虽言隘隘难防遍，鬼怨糜粮瞰最明。
绛节新从海外移，锦囊又补纪游诗。三千帑运筹加赈，十万生灵免阻饥。
忧世真同由己切，受恩翻悔得公迟。社仓重踵南康议，他日澎山系去思。
领略芝颜笑语亲，金针密度指迷津。挥毫字挟风霜气，下榻光生雨露春。
早有瑶篇公海内，又携珊网遍湖滨。探怀欲把心香爇，不省云泥隔此身。
大灵无涕登苍穹，叫阍不答天梦梦。开辟以来千万劫，水火疾疫与兵戎。
谁言盛世无灾祲，尧水汤旱周大风。黔黎浑噩不知识，空自披发号鸿蒙。
福善祸淫应如响，普天之下其理同。薄海苍生吾赤子，繄岂澎湖一隅中。
澎湖一岛临汪洋，西扼金厦东台阳。干戈盗贼总无患，往往凶歉遭奇荒。
未若去岁更周章，黄发遗民见未尝。四月下种六月旱，旱气蒸郁为螟蝗。
七八九月咸雨洒，腥风瘴雾交迷茫。早季晚季颗粒尽，饥死者死亡者亡。
驰书乞援赴郡城，郡城大吏动怦怦。檄委贤能急省难，沈施赞府来经营。
稽查按验分劳役，克日编成户口册。徐公继至亦叹嗟，率先安抚筹良策。
诸君实力齐勤民，岂等秦越视肥瘠。观察周公玉堂英，扬帆远使观沧瀛。
慈帆稳渡叱蛟鳄，抵岸旋闻呼癸庚。视民疾苦恤民隐，长歌一阕详民情。
酸辛一字一涕泪，抚楮长为太息声。胜披郑侠流民状，不愧次山舂陵行。
公有福力能起死，变醨养瘠缘真诚。代公甫到毒龙窜，房豹初临泉味清。
一朝麾节移澎疆，免尔沟壑公能当。贫民三万七千口，量赈万帑充饥肠。
极贫两月得全活，次贫周月慰所望。斟酌多寡不一例，其实次贫亦惨伤。
挪借称贷计已尽，纵有田地难换粮。凫茈芦菔遗此地，本酩竹花寻何方。
暂支厅库先施借，约以秋秒来抵偿。权宜破格恩乃济，斯真救时药之良。
知公用心亦大苦，再议善后设社仓。陆续拨运不费力，襄诸大府修封章。
台邑仓庾素充积，以盈济虚两无妨。上达天聪应嘉取，议本通行制已古。
虑或因陈致红腐，年年粜之年年补。有时巨浪阻风樯，台价不须愁奸商。
读圣贤书学何事，急切难救梓与桑。遍诉当途听斯语，立法为民计久长。
君家世居铁铁尾，约去吾乡未三里。婚姻况乃朱陈谐，肥瘠岂如秦越视。
我昨鸠工版筑兴，偶向君邻购石子。物各有主原非偷，售而得之乌容已。
驱顽未学秦皇难，负重先教夸娥徙。无端局外声喧豗，攘臂突前相角抵。
竟欲投辖同留宾，公然操杖辱加捶。初犹扣胫继撞胸，幸免折肱痛血指。
试请息怒姑徐徐，云是此石渠曾市。就中委曲谁能知，遽呼宅主讯端委。
主称典屋非卖石，署契分明敢谲诡。渠方气短敛足逃，衅由张三祸及李。
寻常小隙抵死争，仓皇平地风波起。我闻众怒急缨冠，蛮触纷纷笑太鄙。
才华烂熳本天真，一卷琳琅入眼新。论古澜翻三峡水，抽毫艳扫六朝人。
江山历尽襟怀壮，风雨来时笔墨亲。此去金门看奏对，圣朝今日重词臣。
海外通经旧有名，颖川治谱擅家声。文章寿世千秋永，节烈匡时一郡倾。
槐市昔曾留榘范，榆乡今已遂澄清。且看大展经纶手，未许闲居老此生。
危峰屹立水中央，双柱排空势亦昂。几座楼台悬碧落，连山竹树荫苍凉。
大江涌起千层浪，极浦飞来万里航。安得奋身凌绝顶，高从云表一回翔。
銮坡声价重春明，秋典分司讼狱平。绶绾银章来赤嵌，符飞铜虎下沧瀛。
大荒海外慈云被，绝险天南砥柱擎。总为生民开寿域，黄堂几度看称觥。
征帆纔寄鹭门栖，又共群仙到虎溪。待月亭前容徙倚，摩天石顶快攀跻。
华筵客许青衫入，古洞僧邀彩笔题。好把庐山真迹认，缓寻归路夕阳西。
小池清影静窥鱼，正值儿童洗砚初。墨汁三升凭唼喋，烟云一片任吹嘘。
藏胸可是同乌鰂，部腹空知有素书。待看飞腾瀛海去，荣光五色喷何如。
消炎天气正初秋，避暑榕林快胜游。满座笙歌连日醉，群公笔墨几时留。
松生午籁涛喧榻，竹翳斜晖影倒楼。西望蒲帆明远浦，一回诗思在沧洲。
涤尽烦襟野趣生，闲来扫榻品茶经。烟腾石鼎松风发，水沸铜瓶桧雨晴。
笑我酪奴恣饱酌，惊他羽客作长鸣。此仙不受人间气，分付樵青细火烹。
生依岩谷爱幽清，肯比萧敷与艾荣。独有芳菲含露气，不须颜色动风情。
人怀远遁频通问，迹寄空山自得名。多谢春晖怜小草，国香何事费公评。
少雨多风别有天，人稠地瘠海为田。浮松沙碛无禾稼，零落根株是爨烟。
土产固难资罄室，石尤况复阻商船。空中讶撒盐如絮，岛畔浑忘钓有筌。
转徙伤心增困蹙，生涯偻指半颠连。非关珠桂居奇积，却有蘼芜献早鲜。
无米作炊夸巧妇，如伤在念使君贤。救荒有道筹三便，利济为怀计万全。
手示谆谆通贷急，羽书亟亟告灾偏。指囷公自输兵谷，集腋人皆解俸钱。
审户首严贫极次，賙饥躬必善周旋。穷檐已惬更生愿，黉序咸欣得路先。
桃李满门培旧种，輶轩散帙订新编。福星处处瞻依切，生佛家家顶礼虔。
骥足匪遥趋魏阙，鸿勋不泯树瀛堧。竹林我亦依棠荫，巴里音偕茇舍传。
残暑风袪淡若秋，苍茫向晚步优游。东皋远火飞疏树，南浦归云拥渡舟。
拓落不嫌冰是骨，腾骧或望角生头。康庄自听从容赴，捷径多应逊一筹。
古楼濒海远茫茫，夕照犹堪纵眼望。一坞孤城来岛上，百年遗迹在台阳。
帆归别渚澄波现，水映残虹暝色长。为问荷兰留胜概，雄图半壁壮岩疆。
簿书七载勉从公，政拙还兼课士功。讲贯苦难音语译，品评惟赖道心同。
八行制胜词须洽，五字呈才句必工。自愧拥皋非博物，敢云西蜀效文翁。
寒毡诵习贵心坚，晷继三冬念勿迁。屏去俗情征实学，阐来新义获真诠。
诗书到熟方生妙，志气能勤始益专。莫谓科名遗此地，蓬瀛有愿竟登先。
文章未遇屈秋闱，海舶奔腾飓母飞。天水浮沉旬夜迥，烟云杳渺一风回。
南收荒岛波涛险，北望家山定省违。往返梯航将万里，奚囊携得锦囊归。
取道归程出桂林，鹭门安抵喜传音。倚闾得慰萱帏望，爱士能孚藻鉴心。
回首烟波惊甫定，怡情桑梓恋应深。长风巨浪鹏抟远，履险为夷卜大任。
石峡朝天景秀妍，高峰玉笋插云烟。遥看雪浪飞千尺，秋色凌空水接天。
龙潭碧水玉壶清，印得秋空两月明。百里江山如画稿，青岩蓝影尽含情。
孤峰独耸接云间，砥柱中流岂等闲。日月每从眉上过，干坤祇在海中山。
遨游台地已三秋，觅尽山川何处求。步向兰中寻一吉，罗纹交贵水缠流。
屏风锦帐列千寻，融结兰城天地心。万叠江山遥拱秀，率滨应沐化波深。
永嘉城头角声咽，大星坠地光不灭。白头老母望儿归，不见桐船泪垂血。
桐船轻疾如游龙，将军百战多威风。不知乃由阿母训，不杀贼归母须愠。
祗言儿向闽中去，那知陷入鲸鲲围。鲸鲲日伏台澎侧，闽中将吏谁敢击。
幕府闻得桐船来，火急军书催赴敌。将军之来非出师，国家有事安得辞。
矢石既尽壮士亡，将军挺立神不挠。大呼狂贼速杀我，群丑投戈拥公坐。
抉伤且学鲁臧坚，捐躯夙志今朝果。圣主酬忠礼数全，可怜谰语尚纷然。
果然不出将军料，诬作哥舒语浪传。有卒潜逃自贼垒，自言亲见将军死。
森森直节谁能同，便是龙门百尺桐。台湾净扫无风尘，天子下诏褒三仁。
守鹿仔港有成绩，战牛马庄终殒身。同时见此二义士，一弱女子尤绝伦。
贼先执丞次胁姑，姑不受辱泣且嗔。蹈河不死骂益烈，白璧虽碎声铮铮。
海外偏隅窜夺频，天教归命版图新。澎湖一战如神助，靖海军威震海滨。
鹿耳开洋竞挂篷，长年把舵溯空蒙。金鸡里妈经由惯，不论东西南北风。
番女妖娆善雅音，私欢猫踏递情深。幽窗月色凉如水，每到更阑听嘴琴。
客室醇醪劝酌便，香垆作盏漫留连。树头摘得槟榔献，土物须知分外鲜。
剪穗舂粮作午炊，家无宿米办临期。清晨村舍丁东响，错认疏钟度水湄。
封邱作室架桥通，半截篔簹代土工。潇洒门庭饶逸趣，绝胜画舫可乘风。
亲迎沿途鼓乐喧，采旛花轿樯盈门。海疆风俗犹循礼，堪笑中华易结婚。
七日旋车谒妇翁，中堂开宴礼偏隆。绝怜竖月供帷榻，款接兼旬不竖丰。
演剧迎神远近哗，艳妆处处竞登车。阿郎推挽出门去，指点红尘十里赊。
一种纤藤绕树阴，柔条袅袅软难任。盘来纤手争夸示，绝胜闺中缠臂金。
积薪煨芋饱晨昏，人说山中傀儡番。果腹不须分甲乙，淳风偏让野人敦。
见说果称梨仔拔，一般滋味欲攒眉。番人酷嗜甘如蜜，不数山中鲜荔支。
清秋夜月皎如霜，芦笛声声调远扬。一种凄凉吹彻晓，顿令客子断离肠。
纔过乞巧结缘天，好事头家漫醵钱。海口红灯燃百盏，中元普度又喧阗。
山云海气夜霏微，侵晓犹看露未晞。一任三春无雨泽，不敢瓜果少生机。
独木为舟两桨划，水沙连里水流斜。山居饶有江湖乐，种得浮田好作家。
潮生鱼扈得鱼多，生小江头狎水波。但愿终年风信少，七鲲身里挂鱼蓑。
一径浓阴傍舍栽，亭亭森秀胜疏槐。从渠酷暑清凉甚，好作羲皇海峤来。
璘斑古篆学红毛，符檄官书走驿骚。盛代同文渐染久，熟番也解习拈毫。
播种无烦攈蔉忙，秋成安坐庆仓箱。场工早了清闲甚，便理牛车榨蔗糖。
三凤联飞出海东，劈开云路直摩空。纷披五采文章烂，横扫千军气势雄。
玉笋班名驰北阙，金花帖字捷南宫。程途此去浑无限，买得轻帆扇好风。
笙歌满院醉春风，翠绕珠围烛影红。百两在门星在户，瑶池春暖戏双鸿。
莲开并蒂花无色，梅结同心玉有香。自是好逑天作合，明星烂矣警翱翔。
惟读书人能好色，是真名士许多情。画眉千古传佳话，何似齐眉不唤卿。
博议书成命世儒，太平王化起刑于。闺中大有经纶在，肯作登科小快无。
为政委蛇不计功，却图幽致石岩中。半生心事期秋水，千尺丝纶扬晚风。
折狱名驰双阙北，伐棠人诵大瀛东。行看烦补山龙衮，未必鲈鱼属钓翁。
荷兰城外静鲸鲵，细柳军容振鼓鼙。旌旆冲波光闪烁，艨艟拍浪影离迷。
王朝赫赫声灵远，海国桓桓步伐齐。却喜归来乘暮汐，沙灯渔火满长堤。
突屼孤城古渡头，苍茫独立浪花浮。南通沙岸冈山域，北锁潮门鹿耳湫。
一片闲云奔石磴，三更冷月照岑楼。百年敷化波涛息，陈迹空余供溯游。
行行朱盖漾青阳，岸柳墙花满路香。更喜西畴时雨足，葱茏弥望长苗秧。
隐隐竹围声远近，无腔短笛乐尧天。拈香负弩致殷勤，童叟喧传旧使君。
番社久安耕耨业，糍盘竞献倍含欣。蛮娘襁负小番娃，拥立低檐语笑哗。
遮莫蓬头并跣足，春来满插鬓边花。大甲溪深未易过，尤憎虎尾聚奸多。
年来设戍勤持护，一道长光映绿莎。玉嶂鸡峰两度行，难驯凿齿最关情。
叠巘悬崖藓迹斑，陡然孤峙雁门关。寄言海角南鸿少，何用云峰绝跻攀。
烟生隔浦迷兰棹，雾锁长空失鷁翰。六载饱谙尘海味，愿言西渡控归鞍。
石秀冈峰木向荣，猱升鹭宿有余清。日临古干苍虬象，风拂新条佩玉声。
忆我也曾拖小屐，阿谁尝复识殊名。海航遥指葱茏处，绝胜王维画里行。
谁沐秋蟾潋滟生，海边群动息喧声。远停林薄冰壶洁，近浸寰瀛藻镜清。
鲸眩钩沉争欲避，鹊逢轮度共为惊。舟人若问桃源路，夜半缘溪千里明。
芳气半涵斜日净，清标一抹晚霞红。浮沉微裛疏疏雨，掩映轻翻澹澹风。
欹影頖宫无限好，何须泛艇涉江中。孟阳佳句写疏棂，刺眼晴霞散作屏。
山色照来千仞碧，波光蒸出万重青。轩轩似欲熏鳞翼，冉冉如将炙凤翎。
圣治光华朝彩焕，普天群祝万斯龄。蜈蜞岭畔峙灵鳌，极目苍茫激怒涛。
万派腾空天共远，四围掀浪岳同高。人疑海若吹龙笛，我笑天吴奏玉璈。
勘破升沉多类此，鹭鸥偕予乐陶陶。一峰屏立碧摩空，远峙苍茫返照中。
残彩参差同冷烧，余光缥缈逐回风。林泉彻处疑霞罩，岩壑辉时类锦丛。
绝胜朝来饶爽气，携筇周顾乐无穷。高张凤翅接天遥，好雨霏微淑景朝。
带露沾濡高下陌，随风激荡去来潮。山家药笋肥今日，小阁琴书润此宵。
寄语莎庭贤令尹，溥将膏泽慰清寥。山水清音晚更调，梵宫随处可逍遥。
篮舆穿碧闻溪响，雪岸抽黄见柳条。谈笑暂时拋案牍，堤防终日为江潮。
舣舟且向孤山去，携取寒香到酒瓢。户外双峰散午晴，江湖分绕越王城。
何当留宿山僧榻，破晓来看海日生。愧非磊落青云士，快读缠绵白雪歌。
遥想登楼吟眺处，乡心应较月明多。千首诗酬酒一瓶，海波不动远峰青。
三台座待归帆速，夜夜开帘望使星。自昔相看气味真，紫薇花放玉堂春。
我今飘泊沧江外，风雨联床忆故人。思君正咏池塘句，忽接鱼笺笑口开。
狂态于今犹未减，素心依旧不须猜。采风已有诗千首，遣兴何妨酒百杯。
同在天涯怀凤阙，几时联辔入燕台。书剑飘零日色低，妈宫风景对如迷。
空蒙渔艇争波泛，料峭人家倚岸栖。岁月推移芳草歇，烟花冷落白鸠啼。
归来指引边城路，满地荒墟半蒺藜。梵宇经楼面吼门，红城西屿络包分。
映阶昙影临风舞，绕洞潮音坐月闻。钟响万家惊夜梦，舟凌千顷渡慈云。
浮萍孤客登仙界，应净凡心一念纷。高筑坚城壁垒开，海门横亘锁阳台。
三军金鼓临江震，万舳旌旗卷前回。雉堞霜寒留月苦，妖氛胆落久心灰。
沙场自昔夸驰马，雉堞于今见牧牛。月映颓垣孤岛静，烟锁残垒大江浮。
堪怜蓬户空啼鸟，一带寒壕夕照秋。溶溶月色寂临除，一盏寒灯半榻余。
南浦幽闲花睡尽，西风萧瑟雁来初。长年乡思逢秋乱，此夜羁情对影疏。
冷酒盈樽难独酌，徘徊窗外数星虚。红墙一角夕阳斜，古木森森栖暮鸦。
行人动魄下马拜，断云坠落天之涯。赤嵌城外涛飞雪，风惨潮悲声凄绝。
白水还如曩日心，碧山已变何年血。在昔生祠祀功臣，功臣不朽千万春。
庸庸那得共庙食，老死牖下犹灰尘。奋袂一呼衽金革，尺寸皆能勒竹帛。
身没王事投汨罗，招魂欲唱灵均歌。崇祠并建妥以侑，雕甍金碧瞻巍峨。
喧腾五月龙舟开，海上王拜帝君来。帝颜微笑送王归，五色香花夹路飞。
霓旌风马不得见，袂云汗雨空霏霏。归来倾箧坐叹息，斗储忽罄虚朝食。
落花如尘香不歇，紫箫吹急夕阳没。灵旗似复小徘徊，解缆风微讫不发。
碧波涵镜逼人清，照见轻妆水底月。龙宫百宝纵光怪，洛水明璫汉皋佩。
淫佚民心有识伤，升平余事无人缋。神来漠漠云无心，神去滔滔空水深。
不为商贾不耕作，小者游惰大饮博。游手好闲勿事事，酗酒搏击群狺狺。
果尔擒至即扑死，一时风俗为之驯。作法于严弊难止，作法于宽复何恃。
披蒲恰傍文澜阔，汲绠将穷学海深。丹鸟有时资照映，白鱼于此任浮沉。
羽陵几度潜踪入，脉望三生慧业寻。独向词源矜吐纳，惯从经穴恣贪侵。
分明吞墨同乌鰂，彷佛衔书效赤禽。咀味却耽蝌蚪简，知音应托鞠通琴。
十年食古终须化，一字填胸便不禁。乞得芸香堪辟汝，那愁为蠹更为蟫。
天风吹起瀛海秋，银涛万丈掀山邱。大壑沸腾望不极，但闻空际鸣飕飀。
初疑怒猊抉石走，又如渴骥奔泉遒。旅客惊闻消壮志，羁人骇听生乡愁。
安得狂澜挽既倒，射潮争说钱王鏐。鼙鼓动地雷雨作，素车白马龙伯游。
尊酒谈心未几时，花砖四出长青枝。要知异日夸题字，请看今朝跃洗池。
三世诗书真不负，一门清白待能为。殊非斥鷃寻常品，鹏翼摩天云外垂。
一年容易又秋风，物换星移大海东。云水苍茫惊去燕，关山迢递感征鸿。
杜陵有兴诗怀壮，欧子闻声赋手工。梧叶满阶谁扫尽，明朝还欲课儿童。
日月催人鬓欲蓬，一年容易又秋风。西归鹭屿囊羞涩，北上燕京路未通。
羽檄交驰青海外，烽烟叠起大江东。鱼书珍重何由达，徒倚门闾望不穷。
烟消雾敛净遥空，籁韵萧萧隔院通。百代光阴如过客，一年容易又秋风。
青灯影淡寒孤枕，红蓼花疏老半欉。夜色凄然凉如水，流萤数点出墙东。
独坐危楼怒气冲，墙阴唧唧听鸣虫。天高月小宽青眼，木落山空静素衷。
尽日盘桓无别事，一年容易又秋风。满腔乡思知谁是，半属莼鲈况味中。
飞鸣直上碧云中，目送飞鸿思不穷。蹑屐登山怀谢傅，脱巾洒酒羡陶公。
疏砧响彻三更月，微雨凉生百尺桐。梦里还家家万里，一年容易又秋风。
戛玉寒生五夜秋，晚来风过响飕飀。自然天籁宫商叶，何必伶伦截管求。
潇湘一枕梦初圆，千个团栾濯碧涟。且待新晴凉月出，携琴试与和流泉。
孤岛潜连赤嵌中，洪涛万顷归艨艟。南望鲲身路杳杳，北看鹿耳波瀜瀜。
楼台缥缈成蜃气，鱼龙出没翻蛟宫。远屿晴时如一粟，紫澜生处回长风。
荡胸始觉云梦小，放眼方知天地空。大壑苍茫望未了，日脚插入秋波红。
曾经沧海难为水，况极蓬瀛东复东。碧油制就腻罗纨，冒雨行来蔽体宽。
兼采棕榈消暑湿，也偕襏襫御春寒。蒙蒙丝散分如织，点点珠跳泻即干。
最好天晴横翠桁，绿蓑影外一渔竿。轻轻不畏风吹面，点点须防雨打头。
名异云冠精结构，形殊雪帽密绸缪。惯遮樵子来荒径，好护渔翁上钓舟。
记否彼都缁撮咏，夫须妙制礼从周。好踏长桥与短桥，一双高着雨潇潇。
几回乘兴寻良友，不畏污泥十里遥。琅峤壁立海云生，山尽东南水一鸣。
沙马时闻金铁响，仙人常听雨雷声。乘潮舟楫安无恙，息浪鱼龙卧不惊。
极目汪洋环岛屿，苍洲天外忆蓬瀛。耸翠层峦峙海东，青山奇胜画图同。
千岩缭绕低枝雾，万壑参差古木风。阴覆砺房迷断壁，色幽橘树蔼晴空。
高人谩说樵薪事，石径荒凉野草芃。荡漾深溪一镜生，天光霞彩共分明。
琼楼泻影含波净，金阙流辉浴水莹。逐浪锦麟吞月色，宿沙鸥鸟惊秋声。
渊渊参透真消息，莫负当前景物清。东洋砥柱号琉球，成绮朝霞灿小洲。
光照赤山祥气蔚，红蒸丹港锦文浮。扶桑日出含精射，沧海云生擘絮收。
岛上作城墈作楼，钻营兔窟几经秋。当年早造天朝福，特辟蚕丛比蜀牛。
荡荡漆城事可嗤，糖糜合筑欲何为。谁知鹿耳骑鲸客，梦入楼头月落时。
由来黑水出梁州，大海无端划此沟。可是三危分旧派，胡为一道独中流。
巨鳌折足元黄混，角燕扬鳃日月幽。万斛尘心都荡尽，蓬莱咫尺浪飕飕。
镜里乌丝两鬓堆，一梳万缕便齐开。问侬底事松如许，曾浸三宵海水来。
兴观群怨总情移，溱洧淫哇亦系思。底事删篇余十五，蛮风曾不入声诗。
轻飙二八水无波，南汕潮来北汕过。携酒安平呼晚渡，一桅斜日蜑船歌。
水仙宫外近黄昏，迤北斜看第几鲲。潮信来特沙卤白，乱星渔火簇城门。
里差经纬问周髀，合朔哉生有异宜。廿八宵中明月影，弯弯初二见蛾眉。
封家来去总无因，五两频烦问水滨。暑月看人帆势好，西风吹上七鲲身。
马迹牛洼辙路交，草场墟市数衡茅。分明一带邳州道，杨柳年来换竹苞。
轧轧车声搅梦残，高城晓色迫人寒。朦胧客枕曾惊记，五月呼驴出泰安。
泉漳一苇便行舟，客侣汀州及广州。聚水浮萍原是絮，浪花身世竟悠悠。
指甲花香压髻鬖，蛮娘情语夜喃喃。泥人梦里含鸡舌，一碗槟榔出枕函。
妹家门倚绿珊瑚，毒汁沾人合烂肤。愁说郎来行径熟，丫斜卷口月模糊。
红灯罩壁掠宫鸦，一寸香藤浣齿牙。帘影沉沉人未至，二更呼买市头花。
叠雪霏霏透体凉，轻衫团扇坠珠香。儿家夫婿怜温软，乱剪春纱含裤裆。
木棉宜种海边多，可奈纤纤素手何。姊妹频年刀剪样，教侬红肉映轻罗。
金钱花发为郎攀，落尽金钱郎未还。不敢语郎乡士事，瘴云遮断望夫山。
腥红苦李出林迟，钗朵盘兼小荔支。番蒜摘残龙眼熟，满街斜日卖黄藜。
午盘堆遍地波罗，粒粒鸡心已破窠。凤尾萧疏纤子落，一肩绿箬倩蛮婆。
黠灰犹作春畦粪，广注周官土化名。萧萧蔗尾起秋声，万灶甜浆煮作饧。
枯槁莫嫌同嚼蜡，一春薪炭彻秋晴。港口船回海气腥，参差鱼族有奇形。
团头缩项浑难识，欲补人间五雅经。风味初尝到竹蛏，江瑶应与共功名。
豆芽琐琐徒纤薄，菉笋开厨试蚌羹。日日香泥点竹扉，一双燕子避人飞。
村寮亦有评花处，自荷春锄种紫薇。南郊东转路丫叉，斜日缘成到法华。
暂得托身无上地，小西天外见昙花。深树丛篁踞石床，竹溪寺后午阴凉。
山风响动祇园木，恰落高林檨子黄。不事耘锄乱插田，条条溪涧自成川。
水云六月鱼鳞雨，斗米何曾值百钱。东头地与士番联，处处膏腴未垦阡。
日霁遥岑堪眺望，千章材木翠连天。寰中更自有仙洲，多恐蹉跎未肯求。
欲向阳光寻福地，鸡笼山转海东头。圣人谋庶先筹富，此地全须用教先。
礼义分明廉耻重，海邦仓廪本天然。频年海上寇张弧，香老芝龙总未诛。
辛苦东宁贤太守，自捐资斧伐萑苻。呱呱赤子勃溪啼，求牧今难与古齐。
何处红灯书县宰，春风弦管五条街。蹉跌游戎血战情，郎官念念为苍生。
何妨塞却狼机口，垒土新来变铁城。木城百雉海东隅，危难方知伟丈夫。
恶耗翻成名节在，万金为汝市头颅。晚凉树树落晴岚，满郭山光海气含。
草履葛衫葵叶扇，为寻荔子过城南。半熟含青市百枚，名园高树曲城隈。
山翁呜咽言情事，曾见黄巢劫火灰。厦瓤细核竹丝笼，摘得钗头颗几丛。
谁与端明摹拓本，一编添谱海东红。红罗仙子下瑶台，斋馆春风席上回。
便与赤嵌书地产，此行端为荔支来。篾络筠篮到处攒，黄金青玉乱堆盘。
陂塘夏税争鱼市，园圃秋租补橘官。投老风情甘润滑，少年趣味太辛酸。
儿家一碗蓬莱酱，待与神仙下箸餐。呼名谬与蒜同科，吮蜜含浆到口和。
锦字旧从翻夹漈，金刀今见剖如何。凉天晓市争坡早，斜日高林坠果多。
不与长卿忧渴病，碧盂常并地波罗。避炎无计作逃奔，日日邀人款寺门。
世事竟须从佛化，古人幸得到今论。断虹残雨南湖院，粥鼓茶香梦蝶园。
赖有郑虔歌当泣，灯前霁月上修垣。层城晓出度岩扃，喜见潭光照眼青。
烟树人家湖上店，沙洲官澳渡边亭。山从乌顶分东郡，水到鲲身达北溟。
但说鲫鱼鳞甲薄，一天风雨是龙灵。形役劳劳总未休，此心空有买山求。
鸱夷湖外思浮宅，钴鉧潭西赋小邱。蛮女紫菱归棹晚，溪翁红鲫放笭秋。
淳风如此真堪乐，不悔他乡汗漫游。浦溆溪洲好寄桡，诸罗旧县路迢迢。
稻花香里湖菱熟，梦过扬州一半桥。厓山一块肉无存，荒陇萧萧古墓昏。
水国有魂追帝子，交衢无计脱王孙。秋风乱冢红夷塞，落日寒潮赤嵌门。
留得东南残碣在，故宫花草向谁论。行李萧萧担一肩，有人踪迹似前贤。
倩渠摹得云林笔，一幅溪藤淡墨传。匹马孤栖最可怜，瘴云漠漠海连天。
潮春倡乱肆披猖，欲夺诸罗贼焰张。三载环攻围屡解，一心防御锐难当。
成城众志金汤固，破敌群情铁石强。团练义民殊死战，不愁矢尽与无粮。
郡城咫尺若天涯，兵薄援稀敌似豺。不寐何愁宵有警，断炊遑恤灶无柴。
和糠核饼充枵腹，遇难军官死满街。我励义民心勿馁，果然围解庆和谐。
义勇堪嘉锡县名，自前众志已成城。连攻不落惟斯邑，屡困能通赖众擎。
更有褒忠乡媲美，尽多赏恤泽荣膺。重重浩劫疲奔命，谱入新诗老泪横。
开疆乐土百余年，秽恶何堪渎庙前。欲壮神光三尺地，更增物色一番鲜。
堂开净域英灵普，社有馨香福泽绵。幸得成裘将腋集，庶几乡曲荷安全。
为障狂澜累石头，保全庐井免横流。和虞叠载怀襄患，且庆丰年黍稻谋。
不是捐金资倡始，安能决水易田畴。他时结伴坚堤上，须把苏公姓字留。
制字成书上圣模，千金价值重于珠。挥毫自足垂为法，着楮何堪视若无。
敬惜遗文期洁净，虔焚往迹戒沾污。和斋设立圆筒制，灰烬终教贝阙输。
忽随使节别江村，为扫闽南瘴雾昏。朝依重臣威海国，我惭高士入军门。
笔无草檄新才思，刀有征蛮旧血痕。莫笑挂冠翻入幕，报师恩即报君恩。
沧波一岛起蚍蜉，牵动东征万斛舟。盗薮故多陈吊眼，军谘何藉贾长头。
扬帆风信催犀甲，传箭威声压蜃楼。谁道书生无胆力，也思摇笔杀狂酋。
忍坚却聘卧江皋，知己生平不易遭。万里寒喧怀袖字，八驺临访驻郊旄。
尚惭老秃难磨盾，敢说英雄在捉刀。凭仗临淮平贼早，归程要踏武夷高。
十载江湖稳钓舟，忽参戎幕佐军筹。人疑白首何轻出，我为青山未遍游。
野店客魂鸡腷膊，殊方蛮语鸟軥輈。凭添一卷闽南草，翠壁题名处处留。
极目苍茫浪接天，中藏掌大一山川。当年曾比田横岛，今日重烦杨仆船。
飓力吼来风有母，妖氛扫去水无仙。临流远想熊津督，曾破周留定海埏。
一官海外正班春，伏莽无端起劫尘。绝徼岩疆城守责，名场词客阵亡身。
民皆相率登陴哭，贼亦群惊按剑瞋。定有他年栾社祭，传芭曲里送迎神。
讼堂闲处富吟笺，不以才传以节传。宦远似飘罗剎国，魂妇好附贾胡船。
生前诗有题襟集，身后家无负郭田。漫读孝经堪退贼，可怜儿死父尸边。
极目苍茫水接空，兵氛遥指海天东。人油作炬燃宵黑，鱼眼如星射浪红。
炎徼无村非瘴疠，战场有鬼是英雄。纷纷伏莽何时定，翘望征南矍铄翁。
邑小无城祗篱落，众志相结成垣墉。浸寻百日贼益讧，环数十里如蚁蜂。
援师三番不得进，山头连夕惟传烽。是时矛戟修罗宫，阵为天魔车吕公。
吼声轰雷震遥岳，嘘气滃雾迷高穹。孤军力支重围中，草根树皮枯肠充。
翾飞鸟雀不敢下，恐被罗取为朝饔。裹疮忍饥犹折冲，壮胆宁烦蜜翁翁。
百步以外不遥拒，待其十步方交锋。一炮打成血胡同，尺腿寸臂飞满空。
戈头日落更夜战，万枝炬火连天红。何当范羌拔耿恭，赴援舰已排黄龙。
会有长风起西北，扬帆直达沧溟东。炎海冥冥瘴未收，赤嵌城畔又经秋。
闺人梦去飘罗剎，野鬼魂归哭髑髅。百道舳舻催转粟，连营刁斗警传筹。
排灯闲看平台记，七日功成想故侯。绝岛桑麻久太平，侨居人总买田耕。
但存清吏埋羹节，那有奸民歃血盟。谐价苞苴官判牍，曼声丝肉妓传觥。
酿成一片涂膏地，太息凭谁问主名。提兵鹭岛发峨舸，家世通侯镇海波。
韬略可施何太缓，萑苻初起本无多。悬军翻虑为猿鹤，列阵徒闻仿鹳鹅。
自是军谋要持重，几时奏听凯旋歌。易将应看贼首函，到营又似勒枚衔。
翻疑充国屯田守，岂有辛毗仗节监。卧甲征夫听夜柝，捣砧思妇寄秋衫。
祭风台畔樯乌转，枉费催开海舶帆。众志成城百战场，直同疏勒守危疆。
登陴慷慨三通鼓，搏贼创残半段枪。甲铠煮来聊作食，蜡丸书罢不成章。
阿谁遣送吹箎妪，吹散重围万堵墙。昔闻海风飓最大，我今遇之鹭门廨。
谁将噫气闭土囊，一喷咽喉不可扼。隆隆万鼓排阵来，群木尽作低头拜。
郁怒似有块磊填，愤盈直觉虚空隘。鬼魔掀动天摆摩，虎豹吼裂山破坏。
立脚虽稳尚愁倒，对面相呼只如聩。可怜鹳鹊也不飞，恐被羾出青天外。
是时习流千战棹，眼望赤嵌不得到。恨煞海神亦小人，借势作威逞凶暴。
涌浪上薄浮空云，溅沫横轰发机炮。尽排鷁首椓杙牢，犹自终宵惊簸掉。
风名飓母应雌风，胡为更比雄风雄。想从少女封姨后，老作阴怪多神通。
不然更到海水竭，平步可达扶桑红。吾当绿章上笺奏，俾尔配食天妃宫。
绝檄兵戈未凯旋，将坛别筑选亲贤。龙骧飞渡无停晷，骠骑承恩正少年。
过海地非头痛国，翘关人有肉飞仙。先声早落么么胆，神策军来一抵千。
援师连夕解诸罗，五月重围久枕戈。万死虫沙今更活，一城雀鼠已无多。
樵苏渐出炊原树，胔胳新移葬野莎。回首无须更思痛，国恩深处比沧波。
移兵直捣穴巢偏，旅拒犹思喘息延。伏不斗曾遭贼侮，杨难当岂畏城坚。
盗魁窜后跟重茧，鬼妾俘来发两鬈。有路可追终就缚，世间岂有焰摩天。
经年万帐拥貔貅，何事今纔破竹收。也是灾民应暴骨，从来上客在焦头。
勒铭鹿耳红毛屿，洗甲鲲身碧澥流。太息熊津老都督，胡为不自取封侯。
西南北已武功皆，何意东溟起瘴霾。戎索疆纔恢玉垒，职方地肯弃珠厓。
兵收裨海蓬瀛岛，星贯穹霄毕昴街。从此万方清晏奏，岂徒韩笔纪平淮。
久作华阳陶隐居，岂期老出治军书。廉颇已自三遗矢，冯妇何堪再下车。
乡梦迢迢千里外，尘踪碌碌一年余。稍欣奏凯期将近，计日归寻旧草庐。
无端伏莽报兴戎，一片虫沙小劫中。作贼岂闻头到白，驱民已遍血流红。
时平吏醉笙歌月，事起兵寒草木风。至此始知龚渤海，卖刀买犊是奇功。
也是尘劳债未偿，为酬知己一番忙。卿曾经事韩文约，我决不为陈自强。
幕下使材论履屐，灯前握算调刍粮。尚凭门馆恩私地，兼报当年食太仓。
本为游山附羽翰，久留军府最无端。肯从殷铁还干禄，翻似刘绵尚恋官。
万斛楼船兵渡海，两甄浮鼓将登坛。天教倦客归朝速，一战先闻定百蛮。
木笼装囚语啾唧，兵卫簇成片云黑。不须露布曳长缣，夹道争看海东贼。
海东贼本一细民，岂读兵书习部勒。结交无赖匿亡命，官索逋逃竟不得。
半夜无端啸廷戈，杀吏攻城血流赤。是时鼎沸虽披猖，猝起犹堪灭朝食。
后先航海诸宿将，持重养威示不测。隔海调兵动几旬，兵添一万贼添亿。
孤城遂困重围中，糠籺俱空煮履革。三番赴救阵未开，两路继援涂又塞。
倘非庙算决大举，绝岛妖氛几时熄。即今就缚入槛车，不过圈牢一豚腯。
若论经岁军赀费，千两黄金一两骨。时清岂许伏莽滋，事缓几成燎原欻。
择音不作铤走鹿，攫肉翻成饥噬虎。易帅添兵始就擒，已费庙谟遣龙武。
一鸡何用牛刀割，不是牛刀割不得。朝端应有黑头公，世上乃无白头贼。
错落澎山翠影收，天然屹峙镇中流。晓来蜃气侵人冷，夜半涛声入耳愁。
岛屿潆洄穷水际，帆樯浩荡挂云头。登临极目沧波外，疑是洞庭一色秋。
浩荡江波日夜流，遥看五虎瞰山头。海门一望三千里，只有罗星一塔浮。
闽中七载作劳人，六染相思岭上尘。独有苍苍双鬓色，经过一度一回新。
晓起篮舆逐队行，今朝差喜得春晴。翻畦早麦初成穗，遶径寒流自有声。
陇阪云移青嶂合，郊原风蹴绿波平。年来已识躬耕乐，何事劳劳又远征。
百里金戈竞路斜，纷纷铁骑乱如麻。无端呫哔咿唔者，也曳蓝袍候使车。
诗里未经摩诘画，袖中难倩米颠携。云流石罅疑天近，瀑溅衣裙识洞低。
东望扶桑好问津，珠宫璇室俯为邻。波涛静息鱼龙夜，参斗横陈海宇春。
似向遥天飘一叶，还从明镜渡纤尘。闲吟抱膝樯乌下，薄露泠然已湿茵。
铁板沙连到七鲲，鲲身激浪海天昏。任教巨舶难轻犯，天险生成鹿耳门。
雪浪排空小艇横，红毛城势独峥嵘。渡头更上牛车坐，日暮还过赤嵌城。
编竹为垣取次增，衙斋清暇冷如冰。风声撼醒三更梦，帐底斜穿远浦灯。
耳畔时闻轧轧声，牛车乘月夜中行。梦回几度疑吹角，更有床头蝘蜓鸣。
蔗田万顷碧萋萋，一望茏葱路欲迷。捆载都来糖廍里，只留蔗叶饷群犀。
青葱大叶似枇杷，臃肿枝头着白花。看到花心黄欲滴，家家一树倚篱笆。
芭蕉几树植墙阴，蕉子累累冷沁心。不为临池堪代纸，因贪结子种成林。
独干凌霄不作枝，垂垂青子任纷披。摘来还共蒌根嚼，赢得唇间尽染脂。
恶竹参差透碧霄，丛生如棘任风摇。那堪节节都生刺，把臂林间血已漂。
不是哀梨不是楂，酸香滋味似甜瓜。枇杷不见黄金果，番檨何劳向客夸。
肩披鬓发耳垂璫，粉面红唇似女郎。马祖宫前锣鼓闹，侏离唱出下南腔。
台湾西向俯汪洋，东望层峦千里长。一片平沙皆沃土，谁为长虑教耕桑。
东宁黎庶日阗阗，树艺欣逢庆有年。贸易不分疆域异，稽查岂惜往来骈。
稑穜满载权衡定，楼橹长驱姓氏镌。清晏波光思帝德，布帆无恙乐尧天。
魁斗名山罣雾轻，未过残腊动春情。遥闻海市和风度，长映贤关淑气生。
野草根深抽细叶，林莺喉涩试新声。宁南客邸欢相近，到处闲游解宿酲。
苍茫烟雨认前村，罗汉秋深锁洞门。天际塞鸿云翼迥，云中江树绿阴繁。
风凄巫峡猿啼血，雾暗潇湘客断魂。画意诗情闲触拨，蚕丛另辟一干坤。
弓冶箕裘志不纷，况于财帛等浮云。千金弗索甘灰烬，百卷全教付火焚。
自是承先消旧恨，岂惟市义化残文。高门自此多余庆，世好相安尽在君。
笙歌满路酒盈卮，父老攀辕惜别时。生佛愿教长作主，春风易惹远相思。
一清已觉人难效，五载都嫌住未迟。底事苍生方系望，渊明归去漫题辞。
蝉雀螳螂智总昏，拥旄今喜令公存。蒲萄夜索三军醉，苜蓿春肥万马屯。
海上投戈应革面，帐中弹铗亦酬恩。吏民遮道凭传语，新拜将军旧戟门。
蛮方五月瘴烟轻，佳节愁闻战鼓声。蒲酒新颁神策府，紵衣先赐汉家营。
曾言彩缕能长命，岂有灵符可避兵。乡俗不殊风景异，夕阳影里闭孤城。
涛声秋卷海门开，舻橹争看节使来。十里郊原犹剑戟，一年城郭半蒿莱。
出山殷浩心原壮，入楚廉颇老渐催。见说施蓝威望在，夕阳凭吊首重回。
闻道孤城未解围，演穿消息又斜晖。频看貔虎纵横去，又见虫沙散漫飞。
捷奏经时疑信半，主恩入骨死生微。正当宵旰忧勤日，鼓角声中泪洒衣。
是谁首祸煽愚蒙，此地经过感慨同。劫烬黄沙埋白骨，尘踪衰鬓冷悲风。
临风市舍无人管，隔里村齐有路通。款客园林曾选胜，槟榔树下竹阴中。
一字排空列翠长，东南形势纪台阳。舆中睡入弯崎路，回首青山失大冈。
悬崖荒草拂舆行，一线危途接树平。心胆已虚情趣好，山头禽语下溪声。
流水弯环土岸崩，下临无地古亭坑。须知缺处人工补，可有扶栏护客行。
海外青山入版图，红毛遗迹属模糊。峰头雨暗怨鸯岭，有客来寻打鹿埔。
每得山窝便有村，田庐鸡犬长儿孙。东行岭尽烟千顷，罗汉天开内外门。
脉络分明记大乌，山形指掌考成图。亲经足迹今输我，能补修书一字无。
海外孤城困一方，陡看军气长戎行。潮声风送西关迥，帆影云连北线长。
扼要谁容通断港，成功终久藉余艎。楼船坐据威名重，不道将军少智防。
环村烟雨乱如丝，草店伤遭劫烬遗。十里空寮余鹿陷，一方重镇借牛皮。
庄通罗汉朝营垒，地近冈山夜举旗。不是将军能破贼，又教白骨障荒陂。
层蓝叠翠峙村西，旗尾排风落影齐。天遣好山标两邑，地随流水隔长溪。
弥浓庄近笼烟迥，傀儡峰高障雾低。空阔迷蒙东港口，年来潮信息鲸鲵。
鹿耳频年瘴气侵，可堪元恶未成擒。登城此日全无色，入汕当时苦用心。
残喘知随尘劫尽，余波虑趁海潮深。竟携党与同舟去，不悔空挥百万金。
土墙茅屋护篱笆，户内书声得几家。流水故将村路断，远山都受竹围遮。
深藏地势当城郭，团练乡兵作爪牙。战后时平生计足，绿畴春雨长禾麻。
旅客常宜挟盖行，出门不必问阴晴。凌风宛似荷千柄，蔽日何须豆一棚。
错认绿天头上覆，漫将斑竹手中擎。长途舒卷良为便，冒雨何辞过几程。
杀身取义古为程，世上浮云一羽轻。松栢自能留正气，杨花终不是芳名。
青丝半缕悬寒月，碧冢双封吊暮鼪。今日使君题赠尔，乌衣门巷觉峥嵘。
开辟荆榛逐荷夷，十年始克复先基。田横尚有三千客，茹苦间关不忍离。
十二栏干月色鲜，百花烂熳自逞妍。昭阳殿里妆初罢，喜道名王着意怜。
九王旧好漫相寻，椒室沉沉月色侵。宫监忽惊见故主，频闻悲怨到更深。
元旦后王入庙门，深宫寂静祀祅神。狂淫大像巍然立，跪毕登盘裸体陈。
亭亭婉嬺蕙兰花，毡帐承恩莫谩夸。严诏忽颁俾骨醉，铁牌前跪犹鞭挝。
京口瓜州指顾间，春风几度到钟山。迷离绿遍江南地，千里怀人去不还。
洋烟耗尽万家财，一见夷船色笑开。莫怪群看他面去，有钱方得出头来。
莫将萍实异兹看，老邵当年学种难。青蔓依微缘力弱，含香独抱此心丹。
为爱清奇绝磴行，东方岭上月初生。却嫌僻坞光偏小，纵过疏林影未平。
吾家孙女名月娘，少小聪颖识书帙。十九及笄归王门，尝服敬恭称良匹。
何意王生命不辰，一朝捐背嗟云没。义重移天女知之，矢志从夫泪成血。
我闻其语奔相视，女自雍容正言说。尺丝昨夜手自裁，愿与讷甫栖同穴。
妇式礼言一与齐，茕独此身不欲活。乡里见者为酸辛，自视声吞皆哽咽。
拜辞尊长与姑嫜，礼数周详到毫末。举止安闲若平时，顷刻房巾命巳绝。
精诚凛凛塞两间，生气飘飘凌白日。似此贞烈信难哉，哀汝命名不愧月。
共姜苦誓栢舟诗，陶婴黄鹄歌亦拙。何如举案泉壤间，地久天长树名节。
金鸡旭照气氤氲，片片晴霞布彩纹。万里沧波联锦绮，干坤五色绘奇文。
方池十亩尽荷花，胜赏应怜此地奢。岸影涨红疑烈火，水光回映想流霞。
清能拔俗因风远，色不因人带日斜。解道襌心无住着，轻芳送入野人家。
自无殇夭与耄期，歌且乐兮复何悲。何事潇潇彻夜闻，征途待晓爱微昕。
众峰还住疑无径，一线穿来忽已分。树带浓阴浑似冻，山开画意自成文。
数间茅店抱村孤，多少征尘向晚投。犬惯迎人如问信，鸡何逐客太狂呼。
更阑篝火喧初寂，夜半炊烟馔又铺。物色英雄谁只眼，不如濯足且倾壶。
何事穷山作上方，随绿挂锡即僧房。村童息虑真菩萨，野鸟忘机大法王。
无数人烟通佛国，有时梵呗到农桑。试看处处天花落，散作人间稻麦香。
风恬日暖艳阳春，南陌东郊处处新。树底桃娘邀李妹，枝头蝶使唤蜂臣。
石家帐幔虚前席，潘县芳菲拜后尘。珍重青皇须驻辇，酒旗招遍赏花人。
穷谷奇姿有异材，托根不用土滋培。春来全借东风力，好放幽香特地开。
孤村寂历草堂闲，好友相从到此间。笑摘园蔬供客饱，醉题诗草就君删。
家贫日见数峰在，地僻时看一鹤还。更欲登高临绝顶，为携樽酒问龟山。
东洋世界入婆娑，笑领头衔一甲螺。岂合济川充作楫，自甘考绩拙催科。
近南气候秋冬少，入俗衣冠傀儡多。为是圣朝宏远化，百年海水不扬波。
海中有鲲夜化鹏，将飞似堕忽伏蹲。浸作千年老云根，分排玉立如弟昆。
蛟宫千丈姿雄跨，鳄浪万里供馋吞。壮气已作长虹吐，远势欲挟孤鸾骞。
如砥狂澜留柱石，时挝天鼓殷雷门。左控安平右鹿耳，襟带众汇如缭垣。
当年蛙龟争雄处，犀甲百万齐云屯。一声海吼白骨枯，潮头战血交流浑。
自从归我版图后，恬波息浪清干坤。升平大业垂万古，异域往往叨殊恩。
祇今穷崖绝壑地，已成紫蟹黄鱼村。我来正值三月暮，夹衣习习春风温。
他山可望不可即，远见一片苍烟痕。天地沧桑本变幻，古今兴废如朝昏。
况复浮生一泡影，忍令岁月逐尘奔。眼中俗客难为论，黯然默默销神魂。
安得如尔息健翮，坐受晚露与朝暾。岛屿湾湾三十六，孤篷夜向湾头宿。
残缸未灭鼓冬冬，又趁寒潮出海角。海角有路惟青天，海角有水如苍烟。
帆幅斜欹高浪腹，船梢倒立远峰颠。中有老鱼跳波出，大者十丈小七尺。
腥风怪雨吹幽荒，甲角牙须森剑戟。须臾鲸鳄争潜逃，珊瑚倒影翻银涛。
远岸入云青羃羃，荡缨插足绿萧萧。三三两两渔舟聚，习水如飞导前路。
汉使秋乘斗畔槎，渔人春入桃源渡。万家烟火画图中，沙礁铁线锁重重。
鱼龙窟抱鲲身曲，虎豹关开鹿耳雄。此时正值春光好，绿阴夹岸风搦搦。
载得恩波较海寛，回头一望沧溟小。一自兵销日月光，牛皮尺地幻沧桑。
空余芳草埋荒堞，无数残锋卧夕阳。歌扇舞衫春寂寂，海潮山月夜茫茫。
海上三山未渺茫，竹湾花屿郁苍苍。白沙赤嵌红毛地，绿苇黄鱼紫蟹庄。
仰首但观天咫尺，称名食在水中央。古今多少沧桑客，留得残云映夕阳。
六六沙湾小似舟，须弥大界一萍浮。收罗日月狂澜里，零落云山古渡头。
春水涨时村散网，晓星明处客停舟。蓬瀛不信人间路，犹认仙源是梦游。
茫茫元气虚空鼓，长皮汗漫蛟鼍舞。忽然蓬莱失左股，幻结澎湖拥仙府。
秀灵磅礴孕扶舆，沧桑阅历成今古。遂有宝气磨青苍，知是奎星堕沙渚。
雷电追取敕神丁，冰雪雕锼运鬼斧。合则成璧分如珪，员或应规方就矩。
藓斑隐跃渍璘璘，螺文屈曲旋楚楚。或如端溪鸲鹆眼，或如炎州翡翠羽。
苍然古色露精坚，秀绝清姿工媚妩。几案有时烟云供，光怪犹作蛟龙吐。
底用珊瑚采铁网，那复夜光夸悬圃。我来海外搜奇材，谁料眼中尽尘土。
尘土尘土何足数，此石莫共匣剑处。惟恐神物不自主，夜半飞腾作风雨。
鹿耳连帆荡碧空，鲲身集网水瀜瀜。鲫潭霁月风清丽，雁塞烟霏气郁葱。
赤嵌高凌夕照紫，金鸡遥映晓霞红。香洋春耨观成后，旗尾秋搜入望雄。
诗书亦自有声香，对尔芳情觉韵长。以素示人还尚白，其中正色更流黄。
勿言萧艾修容好，举似灵芝随地良。独夜挑灯深照影，非仙非俗也清狂。
纷纷梅箭乱纵衡，野鹊来游亦不惊。月挂新弰云作彀，天开画布日为正。
几番临水射潮去，半岭穿风破的轻。自是圣朝无用处，何如结子且调羹。
片片荷钱贴水云，依稀数得又缤纷。漫云铜臭输人笑，可有芳情扑鼻闻。
世上蝇头休弄巧，水中蚨影自成群。沙鸥最是忘机侣，惯看何曾取一文。
以天分界负苍穹，下俯孤城指掌中。风送晴岚归别浦，日牵海色驾长虹。
偶逢浴佛喧钟磐，还与同人叶征宫。杂坐淳于知乐甚，好将沈醉破尘蒙。
荒郊绿暗暮烟横，刚被月来一望清。花气黏天如积水，竹阴洒地若浮萍。
却嫌绝顶光偏小，纵过疏林影未平。野际徘徊欣有此，溥溥零露不胜情。
空闺寂寞岁华深，海样穠春何处寻。山下麻芜山上李，柳枝曲变白头吟。
来时北渡正三更，归日微明复到此。过港应须及退潮，稍缓须臾徒延企。
以兹来往不成眠，鸡鸣夜半行装起。平时拥被五更寒，今夜匆匆胡乃尔。
风卷涛飞天雨急，从人尽是征衣湿。东螺虎尾之分派，北流西折而联界。
大宗盛时支子依，支子若强大宗坏。余流附入阿拔泉，虎尾之名犹相沿。
阿拔之源阿里山，虎尾之源水沙连。譬如兄弟阋墙变，却于异性共周旋。
双溪奔流西入海，海势吞溪溪气馁。银涛翻逐绿波回，遂使溪流忽然改。
番丁日暮候潮归，竹箭穿鱼二尺肥。少妇家中藏美酒，共夫倒酌夜炉围。
为想囦明把酒时，几人重九独题诗。惊寒白雁霜前落，带雾高峰鸟道奇。
石壁流泉猿斗果，僧窗翠柏鹭斜涯。柴扉掩梦曾游处，报道秋山寄远思。
天空海阔任婆娑，极目冈陵髻似螺。草地桑苗迟作赋，鸿蒙笔墨渐开科。
狰狞番女披衣少，劳苦车牛涉水多。五十年前兵甲事，犹余父老为谈么。
仙骨闲凭高士相，风神懒共俗人行。飞回洛浦孤踪冷，舞罢青田瘦影横。
早晚蓬壶应可到，心期未许白鸥盟。九皋云凈紫烟生，磊落低昂各有情。
忽讶泬寥天万里，乍听清唳月三更。依依同警商秋露，寂寂还传羽客笙。
此日声闻应更远，漫怜吴市一时倾。一种清癯野性全，寒汀寂立迥翩翩。
松风吹过惊秋冷，涧水听残顾影怜。懒甚不寻沧海梦，病余闲对白云眠。
谁教骨格长如此，却笑人间浪学仙。翛然饮食自昂藏，不待乘轩兴更长。
雅态肯同鸡鹜侣，高情谁共水云乡。昆仑珠树闲来往，瑶圃芝田足稻粱。
独有主人恩尚在，天居崇绝最难忘。不向三山更买山，一声便欲过烟鬟。
托身合在青霄稳，放志无如碧海闲。阅万古情空世累，寻千年迹到人寰。
应怜无复林和靖，谁与西湖订往还。遮莫逍遥息世机，松林梅坞自依依。
闲看旧侣摩霄去，独爱清池对影飞。心到静时残月晓，梦初回处一僧归。
十年城郭虽如旧，未许逢人问是非。疏风吹下夜森沈，彷佛箫音起碧岑。
阆苑有书犹未附，网罗何处漫相侵。天教松月同昏晓，地许沧江共古今。
更有仙踪不到处，一群清影自追寻。世事桑沧一局棋，飘然相顾亦堪悲。
翱翔纔信干坤阔，来去何嫌岁月迟。鸥鹭有情同浩荡，凤鸾无意偶追随。
数声纵许人间听，流水行云两不知。两度重阳忆壮游，况逢佳节更登楼。
临风有客开襟挹，入座何人借箸筹。平远江山天淡荡，高寒云物影沈浮。
凭栏几遍难成句，崔灏题诗在上头。宦情羁思两难堪，且喜追陪竟日谈。
物外箫疏容我览，望中区画几人谙。雁归中泽声犹急，蝶绕东篱舞正酣。
不知何年飞海东，幻成三个玉芙蓉。庄严色相俨三公，皓白须眉冰雪容。
夹辅日月拄穹窿，俯视众山皆群工。帝天不许俗尘通，四时长遣白云封。
偶然一见杳难逢，唯有霜寒月在冬。灵光片刻曜虚空，万象清明旷发蒙。
须臾云起碧纱笼，依旧虚无缥缈中。山下蚂蟥如蚁丛，蝮蛇如斗捷如风。
征帆摇曳海无波，回首沧桑一掷梭。前后三从此地入，安危几度险中过。
顽民革面干戈戢，诸将承恩节钺多。独有书生仍故我，白头杖策待如何。
东港由来各一天，兴朝覆载独无偏。地袤南北二千里，人乐耕渔四十年。
习染渐浇争靡丽，民风尚力杂机权。当时载笔空愁思，满目烟花正斗妍。
地震民讹桐不华，处堂燕雀自喧哗。无端半夜风尘起，几处平明旌旆遮。
牧竖横篙穿赤甲，将军战血漫黄沙。传闻最是游公壮，登岸漂然不顾家。
万顷洪涛沙线潆，参差竹树亦干城。非关群盗全无策，漫说元戎有胜兵。
潮头顷刻高寻丈，天佑皇图孰与争。沙碛甘泉信有神，庙谟宏远古无伦。
鲲身合战齐群力，西港分奇仗虎臣。草窃顿消冰见晛，天兵到处雨清尘。
等闲一月全台定，何似有苗格七旬。刀劫火轮万象凋，黑风红雨又漂摇。
纔看肆赦衔丹凤，怨听蠲租下九霄。疮病人扶村灶冷，拊循力尽长官憔。
转移薄俗从今日，只在先皇十六条。绝岛重洋古秽墟，弃留曾费几踌躇。
原资保障安封内，甯屑刀锥增币余。乱后赋须仍旧额，法宽农治好新畬。
眼看硗确草莱尽，尺寸何当军国储。南从虎尾北鸡笼，建邑当年议颇同。
地逼诸番宜扼吭，址因故镇更称雄。天心悔祸民更始，帝德昭明日在东。
万壑千峰绕玉山，插云谁驾月梯攀。台垣四季多灾气，讶对终南雪一团。
履险曾传虎尾滩，沙泥浊涌水奔湍。黄河亦有澄清日，真比包公一笑难。
山势排空一望遥，天然点缀笔难描。谁将玉笋林林立，都把瑶簪插九霄。
品茶谁谱水沙连，辟暑亦供石鼎煎。廿四社番阿堵处，追幽凿险利无边。
自从仓颉创成形，挽石何如识一丁。珍重炉灰勤检拾，更将鼓吹乞河灵。
接陌连阡看落花，油车赖此利生涯。调羹普济通商旅，灯火辉煌照万家。
剥枣忙时研蔗浆，荒郊设廍远闻香。白如玉液红如醴，南北商通利泽长。
千竿绿竹势参天，四面围青色倍妍。寄与村中君子语，猗猗数字勿忘筌。
茅草垂檐竹作栌，数椽结构亦工夫。海天风景犹淳朴，好写豳风一幅图。
岁稔时平乐事多，迎神赛社且高歌。哓哓锣鼓无音节，举国如狂看火婆。
高阁凭空跨市墟，牲粢罗列纸旗纾。健儿学得飞腾法，斗捷争先号抢孤。
雅化涵濡数百年，异言异服喜新鲜。墓庐田亩无迁徙，同井依稀古道传。
为谋家室结潘杨，花果槟榔满彩筐。祝罢无违偕老愿，双双携手咏同行。
鲜叶流丹似饮醇，盘堆手捧藉相亲。却嗤年少瓠犀女，化尽蛮方乌齿人。
打马燃时月已沉，一枝动费十余金。纵然莲炬难相拟，却胜松脂与竹心。
房子包金似斗圆，菩提树上摘来鲜。香甜若供伊蒲塞，合有沙门一味禅。
西风几日撼园林，霜压黄花气象森。断雁关河伤晚节，寒蛩篱落怨秋阴。
幽香易入诗人梦，芳讯频惊客子心。一度相思一惆怅，斜阳门巷起寒砧。
谁家老圃影横斜，曳杖寻秋感鬓华。便拟古梅探雪海，难携片石上星槎。
重阳野外无停屐，薄暮城头有断笳。待得王郎来送洒，陶公三径已开花。
柴桑幽赏对斜晖，处士风流话少微。伴我悲秋蛩欲语，替人窥艳蝶先飞。
东篱题咏名争重，西榭平章愿岂违。花与诗人同格调，郊寒岛瘦胜痴肥。
寥落秋堂对奕棋，一龛花影佛慈悲。金蕤琼蕊安排后，玉甃铜瓶供养时。
小雨湘帘初梦觉，高风栗里每神驰。独于晚节饶清福，泉石偏劳位置思。
杖藜携酒上齐山，斜插花枝胜会闲。落帽霜华生鬓发，登高云物望乡关。
陶公已去频搔首，谢傅重来定笑颜。莫讶头衔殊冷淡，前身琼苑本清班。
采采黄精挂杖头，山南山北几经秋。半筐秀色添新味，满把繁英尽浣愁。
骨格拚教如瘦鹤，江湖何处不饥鸥。安能独效灵均意，欲种糇粮偏九州。
青州从事竟无功，酒德新题麴部中。满瓮分明凝玉露，一瓢容易醉金风。
篱边味淡衣宜白，座上香浮友是红。益寿从来疑有术，不须佳酿乞仙翁。
蓦来枫径路逶迤，绘出秋花近野陂。落笔自含高世想，披图谁肖傲霜枝。
冰瓯点缀神先瘦，玉蕊缤纷节不移。淡到无言如可读，焚香镇日画帘垂。
忽忽浮云塞路岐，间关蛮越欲何之。可堪北辙涂膏事，反作南冠对泣时。
舐犊垂怜孤客意，弃材难慁圣明知。请看初日潇湘色，余照犹传八咏诗。
三五平分九十秋，良宵得月倍清幽。风飘丹桂从天落，潮带冰轮入港流。
锦里先生来海峤，绛纱弟子住瀛洲。光阴荏苒真堪惜，老矣吾还秉烛游。
为避尘埃到海滨，海中依旧有黄尘。风波满眼纔登岸，又被惊沙乱打人。
阴云忽起飓风去，雪岭银峰顷刻成。不独船中人胆落，山头闲看也心惊。
偃草吹花臭味同，从来未识鲤鱼风。炉烟忽变熏莸气，疑是龙涎落鼎中。
润下因何自上来，空中真有撒盐才。庖人若解为霖味，清水调羹只用梅。
晓起惟闻雀斗争，夜来还有白鸠鸣。寻常凡鸟都如凤，到老何曾听一声。
重驿难通异地宾，舆台陪隶是比邻。不逢徐福求仙至，那有乘桴访戴人。
岛屿平铺几点沙，人从鳌背立生涯。烟波万顷天连水，得见青山纔是家。
终古无人见郁葱，不材榕树亦惊风。只除铁网中间觅，倒有珊瑚七尺红。
莎草蘼芜见亦难，休论秋菊与春兰。前身折尽看花福，应是河阳旧宰官。
天生甘薯海中餐，细切银丝日炙干。万廪千箱居积满，不劳引领望台湾。
待雨凭天插地瓜，不知秧稻可开花。若非戍米源源济，万灶几无粒食家。
浪激沙团万窍穿，犬牙相错胜花砖。从兹版筑成无用，百堵皆兴不费钱。
及肩墙已费经营，百堞雄关岂易成。直把澎湖当蓬岛，神仙居处本无城。
裙布终身既富饶，翻嫌罗绮太轻飘。桑麻机杼浑多事，自有鲛人会织绡。
近水生涯海当田，吐余螺壳尚论钱。烧成不独涂墙好，还与舟人补漏船。
一束生刍未肯烧，只缘黄犊腹犹枵。更从牛后传薪火，曝向斜阳胜采樵。
海阔常多拔木风，工师故作小房栊。自家门户低头惯，行到高堂尚曲躬。
拾遗全赖海扬波，捕水耕山得几何。但祝丰年生意好，不争澳口破船多。
钲鼓喧哗闹九衢，一条草簟当氍毹。舳舻亦到江南地，曾听钧天广乐无。
鸡林尚识香山句，沧海宁无子建才。岂是天公留混沌，不教人带锦囊来。
招提古迹蝶园中，物化都从佛化空。池水何缘含旧绿，岸枫犹自落残红。
茫茫湖海寰中客，栩栩江山梦里翁。吾辈寻春谈往事，昙花坐对冷帘栊。
山庄数里近城南，耸翠层峦古佛庵。路绕沙堤湾六六，烟开竹径曲三三。
疏钟破晓清声出，老树横空翠色参。涤尽尘氛频习静，法门宗旨证瞿昙。
夕阳西下去悠悠，极目岚光一色秋。彷佛描成新画本，苍茫紫翠挂楼头。
一鉴清光混碧空，澄波上下日摇红。柳堤远近渔庄隐，无数鱼罾挂晚风。
共许寻幽到鲫潭，茫然一带注东南。湖光不断清如拭，野色全收绿正酣。
鸥鹭忘机闲出没，菰蒲随意长差参。台阳好景真成画，几度骚人取次探。
金阙松间映碧溪，石阶层累绿园西。丝桐响动珠林地，竹树声喧宝殿鸡。
匏酒熏蒸欢客对，土山秀拔望云齐。革皮画鼓空中震，木落烟销宿鸟啼。
弱质不能自强持，蓬麻寄托却非宜。可怜零落浑如许，昨夜秋风又倒吹。
扁舟轻载绿阴满，短袖时携香气温。胜地有怀频眺玩，未须采采涉江垠。
亦有微香浪得名，可怜妖媚被时轻。纷纷篱畔成无奈，莫怨狂风太薄情。
回想当年匠石工，层层叠绕卷长风。波流远去潮声急，山势飞来地脉雄。
几叶渔舟隐现里，数村烟火渺茫中。而今一眺情何限，鹿耳沙鲲壮海东。
极目沧溟万里遥，飞云片片手中招。晴岚日抱山围郭，水影声喧人渡桥。
吾道南来归学海，大江东去涌文潮。何当跨鹤登仙路，遍绕蓬瀛听紫箫。
台湾奸民杀官弁，草疏千言飞告变。疏言草野臣同春，郡丞程峻之故人。
程峻杀贼贼入署，斗大岩城贼争据。臣率义民克复之，解围专望驰雄师。
微臣虽无守土职，郡丞一印臣擅摄。昧死陈情达天阙，神策军来争破敌。
矢竭弦亡外援绝，马蹄一蹶身被执。丁未季冬月十日，骂贼常山死不屈。
粤东嘉应国子生，乔基其名李其氏。恋父必甘白刃蹈，满姑死烈刃死孝。
骂贼不畏遭群凶，满姑死孝还以忠。三尺刀光一尺水，满姑知生不知死。
君恩隆祀台湾城，满姑虽死仍如生。史乘千秋载奇节，刘郡丞女年十七。
霁雨孤城曙色多，云中双阙郁嵯峨。纵横辇道空车马，寂静宫庭锁茑萝。
事去重更新海宇，客来凭吊旧山河。鲲身逐处潮声乱，数片归帆泛绿波。
台湾槟榔何最美，萧笼鸡心称无比。乍啮面红发轩汗，鵔鹅风前如饮酏。
人传此果有奇功，内能疏通外养齿。犹胜波罗与椰子，多食令人厌鄙俚。
我今已客久成家，不似初来畏染指。有时食鮆苦膻腥，也须细嚼净口舐。
海南太守苏夫子，日啖一粒未为侈。红潮登颊看婆娑，未必膏粱能胜此。
水晶风动挂高天，石洞玲珑俯百川。神女香奁临镜罢，山僧锡杖倚云悬。
双飞乳燕迷芳草，独耀银蟾隔紫烟。便觉林栖无俗韵，好教户牖发清妍。
连天叠翠护名山，谁辟松阴数亩间。隐映危楼残戍险，参差鸟道暮樵还。
昂藏不逐星霜老，崛强潜消岁月闲。待看龙蟠风雨夜，依稀百二古秦关。
谁向瀼西歌竹枝，天涯迢递路参差。横桥自泻清溪水，曲径遥通绿草池。
几道舆梁劳结构，一川烟雨自迷离。那堪送客春深候，柳色青青匹马迟。
烟绡雾縠软屏横，好句留题藉管城。画雪司空真可圣，衔杯学士欲逃名。
斜分竹色侵庭翠，远拨梅香入梦清。忆我山窗风雨夜，不堪滴沥到天明。
在山泉水本然清，此寺如何得此名。总为源来澄不滓，非同流出浊旋生。
无沾俗垢无藏污，可沁诗脾可濯缨。好凿一池供净杯，禅心皓月印空明。
湖海元龙气未除，干坤宽大是吾庐。身闲不必买山隐，心静何妨近世居。
案少奇珍惟笔砚，囊无长物只琴书。螺青社里频开帐，潇洒襟怀定属余。
定军山上定军寨，放眼望洋气壮豪。潮汐去来沧海阔，帆樯迢递碧天高。
卦亭久见闲兵叠，鹿港多看集贾艘。幸际太平登眺日，安澜全不涌波涛。
虎岫居然象虎成，岩间多竹惬幽情。此君日与山君对，啸谷风从嶰谷生。
僧院时闻无俗韵，游人坐听有清声。白沙形胜夸雄踞，况复千竿戛玉鸣。
彰邑泉流纪弗胜，井名龙目至今称。烹茶品较红毛美，淬剑观逾古月澄。
漫拟虬潜越奶钓，须知鲤化禹门登。有灵不在深如许，玩赏那禁逸兴乘。
碧山山上有琳宫，曙色初分指顾中。绝顶天光将启白，向阳霞气未通红。
岩扉乍觉知开闭，林木方纔辨郁葱。一抹浮岚俄扫尽，伫看旭日照曈曨。
此间泉水十分清，况复春光媚且明。净室本为超欲地，韶华亦驻化人城。
非徒粲粲山如笑，并觉欣欣木向荣。不待催花歌一曲，暄妍丽景上方盈。
珠潭埔社称奇特，一屿孤浮四面空。但觉水环山以外，居然山在水之中。
色分丹碧东西异，象判阴阳日月同。试诵媚川灵运句，低徊合璧兴无穷。
红毛回棹剩孤城，一隶皇图海宇清。映日蜃楼开宿雾，乘风雀舫泛沧瀛。
涛翻鹿耳千层碧，波涨鲲身半夜声。壁垒森严凭锁钥，金汤巩固颂安平。
王家少妇擅英流，义烈殉夫孰与俦。连理愿生交树冢，杜鹃泣尽五更秋。
纲常一系寒金泐，冰雪双清碎玉楼。贞烈犹凄风雨泪，荒凉寥落耐人愁。
半亩宫墙布席坛，烟光云影绕干阑。岩蒸云气晴能雨，树挟风声夏欲寒。
隐几亦山青未了，开窗满目界真宽。蹊间有客徘徊处，好把心茅仔细看。
苍翠层层画不如，主人枯坐小亭虚。微阴旄旖绿飙度，疏影横斜淡月初。
花似解人频揖客，鸟如知趣欲窥书。东风不管愁人倦，叶落阶前未扫除。
紫燕珊珊落故轩，讲堂听罢自翩翩。双飞未忍留仙去，栖僻还宜处士门。
秋客重来殷款款，主人惜未解炎炎。一生巧计输黄雀，饮啄官仓长子孙。
海转台阳背面宽，天开岩户扼全兰。百三弓势射潮准，十里军声坚壁看。
云外树嵌危堞小，山腰风吼怒涛寒。凭夸水尽朝东去，且拥南关兀坐安。
水流天外海孤悬，幸有恩波及福泉。港小能容舟入口，帆低不碍石多拳。
斜风撑出涛三尺，细雨收来幅十联。赢得人装书画稿，满江都唤米家船。
入我襟怀在此间，西峰不独一员山。何人解向红尘洒，对景能消白昼闲。
帘放竹猗秋水碧，栏扶花亚夕阳殷。披衣兴到余酣处，桨打溪头弄月还。
一湾三十里平沙，笑指雕题近水家。雁起芦边秋涨阔，花疏蓼外夕阳斜。
溪光润带禾千顷，洞口流交树八乂。盼到月眉围尽处，恍疑晚市聚鱼虾。
华清今已冷香肌，别有温泉沸四时。十里蓝田融雪液，几家丹井吐烟丝。
地经秋雨真浮海，人悟春风此浴沂。好景兰阳吟不尽，了应汤谷沁诗脾。
石磴盘旋暮色苍，引人烟景入岩疆。轻如翠带拖岚起，细与晴丝挂嶂张。
几担归樵寻出径，半林栖鸟抹斜阳。来朝拂袖登高顶，雅近炉头捧御香。
昂然势矗海门东，十丈朝暾射背红。员峤戴星高出地，咸池浴水突浮空。
山冲泖鼻开灵穴，屿转鸡心驾晓篷。自是醮波常五色，对看嶐岭亦曈曨。
无端海市涌楼台，车马衣冠景物该。一水暗连诸噜嘓，半空擎出小蓬莱。
仙家总在迷茫外，世境都从变幻来。莫便风吹南北澳，留将图画太阳开。
邑志台阳阙续编，多君采访纪遗笺。文章道德千秋在，节孝忠贞一日传。
五十余年详事实，十三阅月告成篇。他时太史輶轩过，无事停车访旧贤。
前身明月竞传呼，又到丰亭认故吾。一署清风官似水，三更濯魄玉成壶。
衣沾桂露凉如许，梦到琼楼近有无。我欲持杯重问讯，冰心彼此究何殊。
三秋策杖卦山巅，一望重洋思渺然。作楫安澜如此日，乘风破浪是何年。
氛消绝岛鱼游泳，气结全台象万千。门户而今开鹿港，依稀争看估人船。
虎岩名胜本天开，谁种琅玕引我来。为爱谈禅参玉版，却教送韵出花台。
声疑风雨秋将半，梦到潇湘冷作回。惟有山僧饶雅趣，伴君洒落绝尘埃。
南来问渡过鳌头，又见香泉龙目流。凿井或从归籍后，分甘可自作霖不。
清能赠我医凡骨，冷不因人放白眸。也识点睛飞去好，为施膏泽暂勾留。
清水岩前是我家，春风蜡屐旧生涯。无多山色供诗料，大半溪流杂落花。
色界闻香僧入定，泉声到灶客思茶。一杯松乳消尘虑，寄语来人路莫差。
破晓支筇眺碧山，山中山色拥禅关。此身梦觉金鸡唱，对面峰排玉笋班。
世界别开青一抹，云烟护得翠千般。老僧不解留真趣，敲动晨钟催曙还。
谁云东海不遗珠，珠落寒潭幻境殊。突兀一山圆复活，潆洄两水碧兼朱。
菁华未必鲛宫出，采拾空劳蟒甲趋。为问采骊瀛岛客，此珍掌上得来无。
朝潮夕汐盼瀛东，盼得潮来海舶通。片片蒲帆齐出港，依依鹜影欲凌空。
桃花艳卷三春浪，竹箭轻随一夜风。更有闲情堪入画，斜阳倒照海门红。
量移海外乍逢秋，凭眺依稀古戍楼。烽火惊心成往事，清笳入耳散边愁。
盈盈带水孤帆杳，漠漠晴空白日悠。更喜澄清雄镇畔，飞云歘忽渡江头。
重移海外乍逢秋，凭眺依稀古戍楼。烽火惊心成往事，清笳入耳散边愁。
盈盈带水孤帆沓，漠漠晴空白日悠。更喜澄清雄镇畔，飞云歘忽渡江头。
秋风披拂海天青，瞥见安平耸石城。玉色烟光缥岛屿，金台晴气映蓬瀛。
仙家鸾鹊凭高起，波际鱼龙帖浪行。闻道红苗雕镂日，神工鬼斧竭心营。
镇北钟灵烈女儿，愿随夫逝志难移。青年零落桃夭事，劲节从容破镜时。
一片冰心摧铁石，千秋义魄愧须眉。荒郊极目双遗冢，山自含愁水自悲。
幽亭小筑面青峦，滴翠拖蓝绕曲栏。鱼影动摇波影碎，树声错杂鸟声欢。
双清风月游神淡，一气干坤放眼宽。我欲寄情山水外，敲诗闲倚旧骚坛。
双鬟孰画旗亭壁，独茧应缫楚客丝。金凤台边游女队，踏歌争唱艳秋词。
未岁生身本属羊，生髭羊岁恰相当。柔毛取义非无谓，主簿髯髭分外长。
今朝诗思为髭抽，后日诗从捻处求。倘每吟诗频捻断，诗人口比老僧头。
自锻洪炉面上灰，鬼门关外足徘徊。老妻烂额祈菩萨，小子扶肩接秀才。
蚊厌血枯呼伴去，虱耽气腐挈家来。亲朋探问人如蚁，欲认何人眼倦开。
五旬始得到京华，悔作多时井底蛙。薄命莫攀红杏朵，厚颜且对紫薇花。
身陪枢要貂毫润，手录纶音凤尾斜。入直玉堂严肃甚，隔墙便是帝王家。
势撼蛟龙亦壮哉，波涛漰湃吼奔雷。三更十里军声急，疑是胥江倒海来。
坌岭微茫八里间，连朝吐雾罩鸦鬟。此中定有深藏豹，未许分明见一斑。
棹歌渔唱泛蟾辉，两岸芦花水四围。此地风光真赤壁，满船载得月明皈。
潺湲十里响流湍，唤醒三更客梦阑。欹枕何人眠不得，轻舟疑傍子陵滩。
宝剑何年掷水中，夜光高射斗牛红。料想化龙潜已久，几回烧尾欲腾空。
第一关门锁浪中，天然水色判西东。莫嫌黑白分明甚，清浊源流本不同。
丰年瑞雪积峰头，为兆磺溪岁有收。远望芙蓉无限白，教人错认玉山浮。
地借牛皮不计年，荷兰征址剩荒烟。苍凉满目兴亡感，只在寒鸦古木边。
山无甲子不知年，国入华胥梦枕边。树老岂栽盘古日，枝栖独辟有巢天。
两仪石叫惊山鬼，八卦潭澄问水仙。自笑草庐开混沌，结绳坐对屋三椽。
白云为我锁紫扉，俗客不来苔藓肥。露煮春茶将叶扫，风吹诗草并花飞。
留住香烟鄣石屏，小窗读史与温经。书声坠落空江去，舟子停桡侧耳听。
隔一重江佛国开，剑潭寺隐碧林隈。山僧日日通音问，故送钟声渡水来。
月临碧水倍生姿，山静水澄人醉时。明月也耽山水趣，既斜欲落故迟迟。
绝好山川不染尘，得诗点缀耸精神。山灵应共川灵说，多谢诗人为写真。
对面山高草色鲜，牧童就草上危巅。人如蝼蚁牛如豆，买得奇观不用钱。
晴朝月夜最关怀，风雨来时景亦佳。竹戛琅玕泉漱玉，梵音一洗太古谐。
两仪石得阴阳气，八卦潭通坎兑根。别有洞天开小口，个中凉不异桃源。
小屋如舟结构新，其间信宿脱风尘。明朝归去夸朋辈，我是羲皇以上人。
兀坐禅堂学上乘，休辞永别对孤灯。风生灵室窗三面，月照寒床枕一肱。
欲扣齐鱼祈佛祖，偏参絮果伴山僧。况兼此地西天近，绝顶烟云覆几层。
纵览干坤眼界宽，悠然瀛岛辟奇观。云峰窈窕参诗可，石洞谺谽入画难。
未问棘闱扳桂蕊，且栖萧寺佩秋兰。先机若领他年相，熕芋缘何蕲懒然。
西云兰若上崚嶒，俯瞰江山一望平。石径纡回开法界，松轩寂寞听钟声。
丁年汲古资修绠，丙夜摊书对短檠。浩荡此心宁待洗，明珠仙露拟同情。
东瀛秀气聚龟山，螺髻蛾眉四面环。烟火万家如指掌，水天一色豁心颜。
云来云去松关里，人啸人歌梵宇间。好着芒鞋扶竹杖，高冈仰止月跻攀。
又是秋宵寂寞时，灯花空结并头枝。啼蛩遶壁天寒早，落叶敲窗旅梦迟。
楚渚怜渠搴鄂被，河梁无客赠苏诗。萧萧夜雨迷三径，梓里如今菊满篱。
最喜今朝又是晴，管他时节近清明。云无带雨风偏暖，地不傍山路较平。
香送草花催午气，春归林鸟唤诗情。恰逢麦候频驱雀，绿草村村木铎声。
祭鬼供神款客疲，富家难度况贫儿。衣裳典尽饥寒至，神鬼无闻客不知。
天护髯松不计年，杏花交荫五云边。道行也觉桴浮海，时急惟资楫济川。
鲁蜀浙闽碑众口，兵刑钱谷担双肩。年当致士民忧甚，乞勿遄归栗里田。
和衷平贼檄交飞，宫保奇谋小保威。大树让功韬虎劔，泮林献捷盼鸾旗。
东山瓜苦天心转，南国棠甘地脉肥。况掌文衡衡赤崁，冰壶玉尺世间稀。
徐孺仪型徐勉才，徐陵气肃尚书台。日惟忧国盾头墨，夜必告天炉上灰。
旧伴忍拋琴鹤去，新恩将赐杖鸠来。重阳节过刚周月，羊酒欣联鹿燕开。
圣朝转告以为功，获福偏归失马翁。种菜遣丁三径辟，披蒲课子五经通。
不疑节钺诸候日，犹带诗书儒者风。万里海天香一瓣，陈无已祝我南丰。
群贤觞咏恍兰亭，自述诗应写御屏。来日喜看重燕杏，引年何必进豨苓。
汾阳福气天孙宿，扬郡祥占宰相星。开府府开莱丝戏，书香有后已衫青。
曾掌丝纶侍内廷，忍闻銮辂入苍冥。地官下校逾双日，天极中尊坠一星。
鬼蜮未剿先帝恨，神龙难附小臣停。成王绍治周公辅，应定东征慰庙灵。
父母虽生嫁即休，沈恩须向沈家酬。能知尽节便为孝，何事临行若死留。
三朝奉饭毕残生，苟活何如死更荣。陈氏曾殉监国难，同时奇节冠东瀛。
毕竟殉身缘底事，沈家冤案不须明。鸾章一旦下东都，油壁香车离海隅。
未审长安明月夜，贞魂犹恋故乡无。三朝茶饭了生因，烈女传中第一人。
尺组捐躯原死义，殉夫无恨恨奸臣。螟蛉冤案暗伤神，地下相从愤莫伸。
以吕易嬴还乐卜，岩疆转瞬属他人。淤泥不染两朱丹，此种应教号合欢。
若使亭亭还解语，同心相对臭如兰。不怕青霜白雪侵，千竿挺翠自成林。
傍人只爱坚多节，但见君身未见心。两目虽存力减前，临文敢怨视茫然。
自从六岁攻书起，我已劳他七十年。着色原资妙选材，也须结构匠心裁。
可怜绝艳芙蓉粉，涂在无盐脸上来。倚壁灯光小炷留，宵眠醒必五更头。
吾身自有时辰表，不用鸡人报晓筹。路寻樵径蹑槎丫，山色苍深夕照斜。
一树红枫全是叶，翻疑无叶满身花。十年风雨坐茅庐，今日新硎发剑初。
百战屡超童子队，半途莫庆古人书。美才最忌骄兼吝，大德方能实若虚。
久困泮池因懒学，愿君鉴我作前车。山径向无车马行，今朝破例有驺鸣。
锣声出树厖争吠，伞影穿林鸟乍惊。未识长官环父老，不谙音语问先生。
日斜客去村民散，仍闭柴门对短檠。杏花作饭春常饱，柳絮为衾梦亦香。
墙角留人诗鼓吹，尊前劝客酒笙簧。唤回暖气烟千树，说破天机雨一塘。
即此鸟声能动听，觉防巧舌有臧仓。为嫌故国衣乌衣，换淡妆来觉昨非。
杨柳絮缠银剪试，梅花粉抹玉钗飞。雪迷帘外浑难觅，月照梁间讶未归。
欲报吉祥喧喜语，无如人识鸟音稀。阿瞒技俩惯瞒人，七十二坟无一真。
人死猜疑心未死，兢兢无地可容身。崧岳钟灵太运昌，维申及甫降非常。
风迎桂子双扉馥，露裛兰孙四座香。纬武经文看磊落，提戈取印乐轩昂。
鸣銮世绪簪缨绍，预爱宾王观国光。江右奇观五郡环，天教巨浸当难关。
雁声含冷催涛起，龙气吹醒卷雨还。一泒白吞彭泽水，半痕青点大孤山。
舟人色沮予无异，曾十回经沧海间。旷览舆图学卧游，胸吞五岳小沧洲。
粉腻涂来两翅华，轻于燕燕受风斜。当年只道丹青树，谁识丹青画不差。
风流尽日学偷香，尽日偷香尽日狂。多少风流君写就，知君会作采花郎。
老僧欲去复留之，溪馆微寒夜话时。莲社远公犹具酒，香山居士尚吟诗。
谈空有象天花落，持偈无声法雨施。毕竟三心须点破，道傍婆子莫支离。
半亩池塘暗水通，楼台分影幻神工。河山返照冰轮里，亭馆横陈玉镜中。
午日穿林光潋滟，晓风拂岸碧玲珑。尘寰色象从来有，探到源头事事空。
书不五车休论学，才非八斗莫吟诗。入青莲室门何在，登浣花堂路未知。
呕出心肝方稳练，放开手眼始神奇。个中犹有真消息，欲辩忘言请自思。
标标引嗉自呼名，太极平分似绘成。二十五声随漏滴，底须侵晓候鸡鸣。
珠沉玉碎失光辉，皓月贞心斗雪飞。慷慨果能酬妇道，从容原欲慰庭闱。
镜台夜静双鸾渡，华表春深两鹤归。千古精灵应不散，九原含笑伴乌衣。
后汉忠贞第一人，千秋名义赖犹新。谁家混列梨园谱，我辈如临金阙身。
窃恐当场浑作假，致教流俗认为真。惟君独惧伤风化，一举偏令畏圣神。
竹桥双渡涨西流，草绿寒烟拂岸头。马足欲前还又却，数湾春水冷于秋。
尘途未整远行装，夜息还同客异乡。一盏寒灯吟拓落，三更旅舍话凄凉。
茅檐梦破芙蓉月，竹榻思侵荻苇霜。晓起鸡声咿喔处，数村烟水画苍苍。
溶溶潭水碧无垠，两岸苍烟锁白苹。山影远涵波色翠，云光斜映浪花新。
一肩行李临流客，半棹歌声唤渡人。欲向前村暂栖息，酒帘风起绿杨津。
踽踽行来望翠微，晚风吹度拂征衣。檨林斜影迷樵径，竹坞繁阴引钓矶。
路转纡回溪鸟散，山横黯淡野人归。乡村扰扰何时靖，万马频嘶未解围。
隐隐孤村近碧峰，朝来但觉晓云浓。疏狂到处难为客，懒散无心学老农。
草屋寒烟迷橘柚，竹桥秋水映芙蓉。寂寥幸有园林趣，为觅奇岩路几重。
一潭澄彻月流华，潋滟浮光四望赊。冰镜濯磨尘不滓，玉英漂洗色无瑕。
清涵藻荇披幽涧，冷照鱼龙戏浅沙。夜静村庐疏雨外，箫吹隔岸半渔家。
夕阳斜照赤嵌楼，揽古兴怀到此游。废堞蝉鸣余老树，颓墙雀噪等荒邱。
窗临岛外晴波影，门泊江边晚渡舟。当日筑城人已去，霸图空付水东流。
春来搜索句还成，把酒行吟半日酲。为是东风吹我醒，海棠花外听流莺。
韶华向曙海天开，红蕊青枝照水隈。镇日书窗无客至，小帘风暖燕飞来。
残雨新添一色秋，小窗开处见清幽。箫吹淡月通溪店，漏滴寒空近戍楼。
对影孤吟悲宋玉，惊魂断梦忆庄周。雁飞不到台阳路，怅望天涯芦荻洲。
疏桐曲径对荒亭，得句闲吟任放情。处处青畦延绿亩，村村柳暗又花明。
禅居笕水当厨近，野笠锄云掠地轻。古寺钟敲天境外，霸图空剩旧雕楹。
碧涵芳霭品成仙，隔断红尘几瓣妍。云母槛头蟾乍起，水晶帘外鹤闲眠。
香飘浑是冰台影，色动全浮玉璧烟。看取亭亭真异种，何郎粉为六郎传。
碧草横塘露未消，计程烟水望中遥。数声鸡犬当山店，十里园林近野桥。
人在石厨炊火起，客临茅屋酒帘飘。匆匆行李随青犊，度竹穿榕看采樵。
水晶风动挂高天，石洞玲珑俯百川。神女香奁临镜罢，山僧锡杖倚云悬。
双飞乳燕迷芳草，独耀银蟾隔紫烟。便觉林栖无俗韵，好教户牖发清姘。
谁向瀼西歌竹枝，天涯迢递路参差。横桥自泻清溪水，曲径遥通绿草池。
几道舆梁劳结构，一川烟雨自迷离。那堪送客春深候，柳色青青匹马迟。
连天叠翠护名山，谁辟松阴数亩间。隐映危楼残戍险，参差鸟道暮樵还。
昂藏不逐星霜老，倔强潜消岁月间。待看龙蟠风雨夜，依稀百二古秦关。
画雪司空真可圣，衔杯学士欲逃名。斜分竹色侵庭翠，远拨梅香入梦清。
群芳萎绝剩凄凉，独向东篱吐暗香。数朵黄英秋浥露，一枝紫艳晚凌霜。
名成彭泽悬车后，色重龙山落帽傍。赖尔挺然生傲骨，不教肃杀肆锋鋩。
黄蜂紫蝶日纷纷，蹊上清芬隔水闻。朱脸和风初带酒，芳姿含雨乍行云。
文君垆畔飘红袖，宋玉墙头露绛裙。莫道元都诗句好，几回迁客叹离群。
名象遥传东海东，根苗无可问鸿蒙。波罗蜜与菩提种，犹有林藤地味风。
如斗如拳硕且繁，不离海岛托云根。甜酸苦辣皆成实，总荷天家雨露恩。
日丽中天万国环，八埏风俗版图间。谁言黑齿雕题远，只在麟洲小水湾。
清时绝岛似仙乡，密箐深林化日长。捉罢野牛还捕鹿，闲来饱啖夜舂粮。
琴风凄断泣孤鸾，霜月惊看花魄残。劲节不磨天地老，幽怀有恨水云干。
帷空祗是存冰蘗，镜破还同折镆干。含笑九原双比翼，贞心长彻海波寒。
弹来古调夕阳边，一树无情噪暮蝉。伫月饱餐三径露，哦松细咽半空烟。
残声曳去聆余韵，急响停时讶断弦。吟罢碧云春欲暝，绿阴眠稳晚风前。
栩栩寻芳遍绿郊，几丛梅影翅轻捎。红牙有谱依花按，白板无腔信羽敲。
打破冷香风入拍，翻残腻粉月当梢。檀心一点枝间逗，争得莺梭燕剪拋。
海立云垂澜拥紫，星房雾牖亘天起。列肆骈阗一哄兴，隐隐十洲见城市。
罗剎冯夷杂沓来，鲛宫贝阙相当开。潮声人语若互答，顷刻变幻千万回。
别有蜃楼高百尺，波臣贳酒宴河伯。十千沽酒莫辞贫，醉视茫茫海涛白。
渊渊响澈白苹洲，梵响分明闹未休。两部喧来高士听，五更挝起戍人愁。
池塘细雨催花日，田水清风报社秋。到处乱敲如记里，淡烟疏月一声收。
不须丝竹奏分明，直把虫声当笛声。夜冷水龙翻别调，宵深歌女怨残更。
吟余柳色墙阴古，咽落梅花砌上清。为问倚楼人在否，满阶苔藓碧无情。
瀛壖久已沾声教，耕凿共安饮食天。渔火红摇官渡月，樵担绿破雉墙烟。
谁沉铁网将奇采，空把灵犀向海燃。夜夜花村鸡犬散，太平时世任高眠。
闻道竹溪胜虎溪，龙潭蛇穴夹东西。骑羊客解谈刍狗，脱兔僧能养木鸡。
牛奶果垂松径满，鼠姑花发药阑齐。拚将系马烧猪肉，无奈归猪绕树啼。
沟分红黑两条齐，过客惊看眼欲迷。澚岛湾环三十六，晓占佳气在金鸡。
牙旗风正惜离群，岛屿全收万里云。鲸海长留铜柱烈，凤城新典御林军。
功高阃外频推毂，别后天涯只忆君。何日平原春草绿，骅骝重骋五花文。
晓来吹角彻苍茫，鹿耳门边几战场。流毒犹传日本国，偏安空比夜郎王。
楼船将帅悬金印，郡县官僚辟草堂。使者莫嫌风土恶，番儿到处绕车旁。
州县功名宁复论，承家世受国深恩。拂须自昔轻参政，强项从来动至尊。
客去留诗鱼挂壁，吏闲无牍雀罗门。韶光拋掷真堪惜，野杏春深落满村。
以雁名门雁却无，望中云树半模糊。谁家染笔工秋画，一幅沧溟烟雨图。
结社春秋祭祀殷，丹炉点化课诗文。惟君默契神仙意，乐道飘然迥出群。
最好无虚结社名，奇文共赏对花评。香风引发心中隐，一笔挥云奠太清。
未改东风欲自南，细推寒暑此时酣。芍兰从古传溱洧，童冠于今可二三。
燕语莺啼何所恨，桃穠李郁为谁贪。暮春佳气年年胜，无数晴光动翠岚。
昨夜园林播暖风，辛夷开尽小桃红。云封孤岛天阊外，竹拥人家烟雨中。
社日尚难欺乳燕，波涛原不阻归鸿。王孙芳草情无限，一曲狂歌仰碧空。
三十年来新辟境，春城郊郭俗繁华。槟榔生啖客唇艳，麦穗横簪女鬓斜。
茅屋人烟连瓦屋，汉家箫管杂番家。惭余数载为名利，辜负寒园桃李花。
赤嵌城东番檨林，云晴风静晓烟清。数声杜宇游人意，几点桃花仙客心。
已对风尘磨旧剑，更从萍水调新琴。年来劳苦知谁为，亲发萧萧霜鬓侵。
海角偏惊景物新，江城如画草如茵。黄开映日林头檨，绿长迎风水面苹。
庭树鸟啼回旅梦，故园花发为谁人。登楼在处堪成赋，何必江陵独怆神。
青山舒却丽容姿，士女欢游杂沓时。尽解园林看芍药，谁从荆棘辨灵芝。
无名鸟雀呼还止，有节篔簹翠自宜。今古枯荣非一定，祇应醉酒复吟诗。
晓来无事步闲庭，花草当阶任意生。梅树犹开海外地，春风不落世中情。
烟迷傀儡生番社，苔掩贺兰旧瓦城。壮志磋磨还未减，举头万里见云情。
海外高冈旧有声，偶然登眺最移情。步经未历嶙峋径，意解非常草木名。
看去有山皆俯伏，朝来无水不分明。何妨猿狖缘林叫，且向上头听凤鸣。
旧时书舍几经迁，翠柏修篁引客怜。人去蝶回浑是梦，僧归花落已多年。
茶厨不认避烟鹤，竹径犹存映月川。一片红尘何处洗，南华此日有新篇。
兽掌龙蹄并有名，匀匀禹甸种初成。自从海外传嘉植，功用而今六谷争。
不是黄台旧种传，周原生处陌连阡。青精好饭无他让，绝胜蹲鸱与玉延。
味比青门食更甘，满园红种及时探。世间多少奇珍果，无补饔飧也自惭。
酿成佳醴异香清，太白觞飞醉月倾。却笑江陵千树橘，封侯空自博虚名。
水沙连在万山中，一屿环湖映碧空。员顶净明傍作屋，渡头烟火小舟通。
土乘水上作浮田，竹木交加草蔓延。最是此间勤稼穑，能同输赋足丰年。
湖中员屿外重溪，三跨横藤人自迷。此境若非番社异，武陵洞口认花蹊。
沙辘行来界北边，裸人虽陋意殊虔。官厨未识都都味，首顶糍盘众妇先。
聚薪然火烛天衢，一妪鸣金猫女趋。三碗鲸吞齐赐酒，合围挽手共歌呼。
踏地分曹却退行，团花簇锦斗身轻。直前逞态蹁跹甚，高唱惟闻得得声。
自闻天使过台时，番社遥临岂所期。内视土官能汉语，剧怜耄孺尽欢嬉。
临发追攀不惮劳，行行为尔驻旌旄。蛮娘伏地齐声唱，一步争如一步高。
谁言异类不同群，煦妪春温未忍分。见说新名回马社，他年留纪海东云。
发声一唱竞嘻呵，不解腰眉语叠何。傀儡深藏那敢出，为闻武洛采薪歌。
荒地欲松园更腴，诛茅覆草令秋枯。种时禾秸惊风雨，杂植还教薏苡扶。
小楼贮粟号禾间，剉竹编茅盖自闲。应识名禾知本计，可专饮血事搜山。
蛮娘织作亦殊勤，圆木中空槽口分。尺布可堪持北去，但令知有达戈纹。
霜钟云磬韵双清，何处村庄旋旋鸣。北客初来听不厌，那知此是夜舂声。
未负耕犁未服輈，谁教驯狎入栏收。番儿自惯无鞍马，大武山头捉野牛。
仰沫巨鱼纔跃波，矢无虚发巧如何。于今苦学汉人法，驾筏施罛事转多。
地辟年来少鹿场，焚林设阱两堪伤。擒生翦耳如黄犊，相逐平原互斗强。
盛植槟榔覆四檐，浓阴夏月失曦炎。猱升取子飞腾过，不用如钩长柄镰。
出草秋深尽夏初，刖蹄剖腹外无余。当官已报社商革，五谷鸡豚一一书。
兽皮时出内山深，互市传来直至今。莫道汉人曾未到，熟番有路敢探寻。
不为穴处不巢巅，布毯牢将两树缠。此味睡乡人不识，不须化蝶自翩翩。
社中各自置楼高，猫踏更番未觉劳。击柝宵严镖箭利，尽教鼠窃远潜逃。
未经牵手尚腰围，习惯身轻走若飞。凉夜月明齐展足，羡他猫女愿同归。
制琴四寸截琅玕，薄片青铜窍可弹。一种幽音承齿隙，如闻私语到更阑。
配他弦索亦相宜，小孔横将按鼻吹。引得凤来交唱后，何殊秦女欲仙时。
赘婿为儿妇是家，还怜凿齿擦蕉花。何如高架迎归去，偕老相期礼自嘉。
生儿出浴向河滨，仙气长留冷逼人。三保当年曾到处，南洋诸国尽称神。
殊风虽陋尚堪论，恤老收穷古意存。长者途逢皆却步，朋侪相见亦寒温。
外沿大海内深溪，浮水葫芦每自携。惟有土官乘筏过，众擎如蚁两行齐。
历书不识岁时增，月几回圆稻一登。邻社招邀同报赛，竹杯席地俗相仍。
一度齐咻金一扣，不知歌曲但喃喃。红毛旧习篆成蜗，汉塾今闻近社皆。
谩说飞鴞难可化，泮林已见好音怀。雄镇当年控上游，波涛万顷望中收。
鲲身云合晴皆雨，鹿耳风生夏亦秋。潮汐时通沧海气，干坤中划大江流。
从兹岛屿风烟静，极目纵横尽钓舟。二十余社尽边湖，南北沿崖仄经纡。
斗六门来通一线，诸番形胜岛中无。五色尨毛杂树皮，织成罽毯世稀奇。
蛮娘妍好珠垂项，不见做田歌舞时。初冬出草入山深，先向林间听鸟音。
荜雀飞来音较亮，诸番竞奋逐前禽。社中留客劝衔杯，诸妇相将送酒来。
天高气爽露华涵，介寿登筵晋酒酣。胜友歌诗敲砚北，德星聚野耀闽南。
筹添海屋知盈百，祝效华封已得三。来岁知非旋服政，频年矍铄拜恩覃。
四溟中断此孤悬，日月轮高见影偏。泣泪鲛人朝入市，凝寒金气夜干天。
马鞍矗起青全岛，鹿耳雄开障百川。盛气消沉无觅处，牛羊来下翠岩烟。
漆身裸体类山麌，有古遗风不是愚。蔓草束头分角髻，青筐归市买陬隅。
编莎似橐篐腰骨，截竹为圈塞耳珠。蛮曲听来无一字，行歌岩下采春芜。
山花满插鬓头光，蛮妇蛮童一样妆。久嚼槟榔牙齿黑，新成曲糵口脂香。
草间察节知风色，日下承暄度岁霜。独有生男无喜处，女郎求室迓儿郎。
山深深处又深山，一种名为傀儡番。负险杀人夸任侠，终年煨芋饱儿孙。
烟霞铸骨身能寿，薜荔为衣冬亦温。鸟道倚天高不极，惯常奔走捷如猿。
下双溪接顶双溪，两岸秋风槲叶低。莫道渔船无泊处，桃花三月认前堤。
草榻琴书岁月迁，多因训课滞青毡。几团绿树迷村外，十里青畦到马前。
闻说夷人敦旧俗，也参讲席味真诠。民风自古关儒术，服教番黎正帖然。
红彝市宅踞台湾，今日残楼付等闲。复道久缘尘土塞，斜梯谁向古藤攀。
巢营兔窟门如窦，室绕蛇行路几弯。俯瞰安平余旧筑，百年风雨洗苔斑。
联步禅林眼欲迷，枝头簇簇绕东西。游人队里探花信，社燕飞来蹴絮泥。
到处中和饶好景，谁家红紫不成蹊。弥陀散出天香满，唤醒流莺百啭啼。
平原四望正离迷，几座人家莿竹西。鸡犬有情皆入画，阴晴无景不成题。
横塘水满云千亩，翠陌春深雨一犁。自愧车尘多仆仆，轻风难蹑武陵溪。
迢迢绿水绕山崇，片片晴霞映日红。桥落波光虹倒影，镜磨秋色月生东。
遥天暮霭遮高树，远浦渔舟泊晚风。邀客有时酣眺望，潮回暗浪碧波中。
中波碧浪暗回潮，望眺酣时有客邀。风晚泊舟渔捕远，树高遮霭暮天遥。
东生月色秋磨镜，影倒虹光波落桥。红日映霞晴片片，崇山绕水绿迢迢。
夜静何声入耳嘈，那知淡北吼江涛。喧天不是因风怒，震地偏怜对月号。
雨后鸣时晴可卜，暗中响处雨相遭。喤喤恰似雷霆起，醒觉潜龙万里翱。
淡北关前一小洲，荻芦摇曳泛中流。江含夜色清辉漾，月照波光罩影浮。
葭叶有声翻白露，浪花无际滚金球。小船乘兴随机转，赛过苏公赤壁游。
南北安澜颂禹勋，而今渡口各成纹。谁将素练中拖界，却把洄潮两道分。
二水苍茫含皓魄，双条缥缈暗斜曛。莫嫌欲济无舟楫，几度津头思不群。
坌岭为何高插天，朝朝吐雾与相连。横来海气千寻白，接得岩云一派鲜。
林里苍茫藏虎豹，谷中呼吸隐神仙。莫嫌胜景层层锁，剪破春风在眼前。
相逢相问属秋天，共说今年胜旧年。田祖有神宜报赛，吹箫击鼓备芳筵。
盘有粢兮鼎有牲，同来祀社告西成。祭余不用留神惠，相劝庄人酒共倾。
酒酣耳热歌声起，翘首村村夕照微。散社忍教相别去，醉闻箫管又忘归。
万顷波涛一叶舟，无牵无绊祇随流。须臾满载鲈鱼返，贩伙争沽闹渡头。
重泉声里独徘徊，曾为先翁采药来。怪底余香至今在，四时芝朮有花开。
万顷波涛一叶舟，无牵无绊祇随流。须臾满儎鲈鱼返，贩伙争沽闹渡头。
流水声喧乱石间，云罗峰顶鸟飞还。一声冷叫山头月，人自闹时物自闲。
勿嫌寂寞小窗坐，还有幽禽悦耳啼。岁暮众芳摇落尽，鲜妍菊尚绕篱西。
叶落山空木露青，疏松老柏翠停停。高凌霄汉云长护，夜静风涛响若霆。
暮霭斜阳落雁汀，蒙蒙细雨阻行旌。长江寒急波涛恶，幽壑潜龙睡未醒。
浓云密密布层阴，雪满前山路正深。雨为天寒吹似霰，梅花开遍玉成林。
一窗冷雨裁诗夜，半壁青灯立雪时。风送涛声来枕畔，烟笼春色上梅枝。
茶烹活水珠跳急，炉爇名香雾袅迟。醉意陶陶聊自适，琛情间寄几行诗。
黄花无语解含嚬，绿酒多情惯醉人。枕上梦魂频化蝶，壁间剑气未埋尘。
冲霄老鹤云情在，傲雪寒梅雨意新。莫怪空山零落尽，霜严谁是后凋身。
月来日往成今古，物换星移转岁年。一片闲云空里色，千林落叶晚来烟。
风光共道如流水，世界谁知似芥船。夜静涛声闻汩没，琴情妙入伯牙弦。
静里方知宇宙宽，匡林梦觉意闲闲。逸情聊共青云远，幽兴贪看夜月团。
山意冲寒梅破蕊，岸容带雾聊凋残。芳心未与年俱尽，且醉流霞待鹤还。
寒风吹送晚来潮，水意云情入望遥。雪满空山人独立，霜凝老干木初凋。
遐心寄与云边鹤，韵事闲听月下箫。想到江头烟雨里，野梅应放玉千条。
烟锁寒山睡未醒，鸟飞绝迹悄无声。遥看零落疏林外，犹带苍红石发萦。
雨雪霏霏催岁暮，梅花泛泛迫诗情。年来世事浑忘却，重订江鸥旧日盟。
倚栏日日看云行，风动疏林鹤梦惊。旷野萧条晨雾重，江村冷寂暮烟生。
绿落苔枯山露骨，冰坚地冻水无声。铅华剥尽天涯色，松柏留青老气横。
潮落沙堤暮雨阑，排空雁字拂云端。一天冷月三冬景，两岸寒涛万顷滩。
雪蕊散时天欲晓，霜钟声寂漏初残。整衣默坐鸡三唱，炉火香清爇紫檀。
桑枯木落响天风，霞彩云阴暮景中。树色苍苍遮不断，满江还有木芙蓉。
万象绕归仁寿镜，一尘不翳玉壶冰。裁成妙句偶然得，兴到研云写紫藤。
半亩塘开一鉴澄，幽人心迹冷于冰。山斋日日吟风坐，貌瘦神清道气凝。
夜夜烹茶煮雪冰，今霄霁色十分澄。山窗坐落三更月，炉焰犹然暖气蒸。
天地至仁万物运，运行昼夜无时阙。煌煌有象北辰居，宝其阳光尊日月。
列宿森罗皆拱北，泯乎声臭绝形色。浑然帝载妙无为，大哉圣心一太极。
万仞高峰秀出尘，芙蓉涨起海之滨。鸾潭碧水光于镜，玉岭晴云白似银。
展拓晶屏二千里，烂开花木四时春。奇游不减蓬莱胜，窈谷幽岩曲曲津。
一帘竹影画离离，月白风清花气吹。梦里似曾闻广乐，醒来玉树弄阶墀。
青松黛绿秀超群，半入江天半入云。地僻最宜秋鹤唳，风涛起处夜深闻。
霞衣叠叠灿天青，松影森森自一亭。夜半月明惊鹤唳，芙蓉露下气流馨。
霜寒水落响天风，烟叶流丹几树枫。雪冷石梁人影绝，蓑衣独钓一渔翁。
一幅鸾书鸟篆文，空中落笔卷风云。每当烛跋香残后，驾鹤飞来紫气芬。
夜深山月一轮高，屋角阴风正怒号。自起开窗望明月，满庭树影弄萧骚。
匆匆扰扰几人闲，梦醒鸡声五夜阑。争似鸟栖深树乐，山村日暮共云还。
秋来何物最关心，篱满黄花橘满林。一艺未成惭夙志，千诗寄意记幽音。
奇文过眼聊成诵，奥义连篇费苦寻。读倦焚香欣独坐，不时悦耳听幽禽。
玉阶绿荫连枝树，金鼎香开独占兰。喜作坡翁两日坐，未妨康节一身闲。
半卷疏帘邀月色，好开幽径对花欢。柴门静掩苔无迹，味道应须万虑删。
一帘明月裁诗夜，半榻清风独坐时。搁笔静观浮世事，黄粱梦觉饭犹炊。
骚首沈吟问太清，人问何事不平鸣。几回欲洗巢由耳，飞到蓬山卧月明。
知音千古本来稀，老我空山乐茹薇。鸟入松云深得所，鹤盘海屿倦来归。
一潭活水秋垂钓，半榻春风夜理徽。最是可人枝上蝶，南园草绿故飞飞。
春风秋月足怡情，静里频敲磬几声。鸟语喃喃亲睡觉，花香脉脉梦魂清。
无穷诗思云千叠，洗濯尘襟水一泓。万虑俱空缘不起，掩关终日听涛鸣。
结想名山静里天，身闲无事日如年。鸟啼花落云生石，水净沙明月印川。
泛泛小舟红蓼渚，行行拄杖白云边。安居如此真吾乐，鸟弄歌笙当管弦。
看破红尘淡外求，把将万事付东流。升沈有分情何着，俯仰无惭乐更优。
茗碗熏炉供静趣，行云野鹤伴闲游。一丝不挂神超越，作德由来心日休。
栖烟压雪横篱落，蘸水笼沙带月开。数点春心花里现，香清韵细绝纤埃。
玉骨冰魂雪后姿，黄昏月色暮钟时。板桥流水香初度，竹外横斜见一枝。
幽姿何必傍瑶台，笑傲冰霜寂历开。流水空山尘不到，孤芳解占百花魁。
玉立佳人窈窕姿，园林掩映几多时。横斜影里萧萧竹，冷月疏烟伴最宜。
寒风吹下月棱棱，浅抹疏烟薄霭蒸。瘦影一篱霜满地，罗浮梦醒冷于冰。
天女维摩本绝尘，香魂同化此花身。雪中特为开生面，看取枝头数点春。
木落山枯霜雪清，江头千树淡烟横。水流香动黄昏月，戒夜钟敲第一声。
江村霜冷寂无哗，吟屋萧疏几树斜。瘦到骨时香到骨，严寒始放一枝花。
书声澈夜月泠泠，斜影当窗雪满亭。幽气袭人香冉冉，霜高瘦却玉肌青。
雪冷前村流水香，溪桥千树月痕凉。冰肌耐却寒威瘦，缟素魂交睹靓妆。
雪花封处是瑶台，冷对清樽雪夜开。酒醒梦回风细卷，琼英飞落满苍苔。
霜风吹下雪漫漫，香处梅花破笑颜。云冷月明清有韵，高枝攀摘细加餐。
寒风裂石破天垠，万本梅花着色新。雪里幽姿开半面，空山明月见精神。
枫落溪湾弃叶红，孤山千树月明中。自从逋客微吟后，寂寞枝头笑冷风。
烟锁云埋玉冰隈，香从何处贵疑猜。行过寂寞江村路，始见琼瑶几树开。
青灯影里萧疏树，雪后风微气吐氛。醉倚玉楼频赏望，横吹铁笛叫寒云。
冰姿铁干水云隈，日日寻芳探几回。踏遍双鞋香迹冷，风霜历尽始春来。
冲寒傲雪本来身，老干横开数点春。洁白最宜松竹伴，幽馨应不染风尘。
嚼蕊和花带雪餐，清香气味沁脾肝。藐姑不食人间火，饱受风霜炼玉颜。
竹堂开处掩柴门，嚼蕊含香树树芬。会得花前三弄意，笛声吹破陇头云。
胆瓶斜插一枝香，雨意风情贴处详。好与如兰共芬馥，长帘不卷静留芳。
行到前溪乱石间，流泉漱玉韵潺潺。一声飞鸟松林外，云坠波心月在山。
学道须参窍妙禅，要凭慧业了机缘。情尘不断高于岳，心镜长明光在天。
晓日未升云气重，轻雺薄霭醉芙蓉。山因寒瘦犹如睡，花为烟迷看似慵。
飞鸟鸣时欹叶坠，幽猿啼处密林封。棱棱霜彻衣衾冷，梦醒神清午夜钟。
竹外风泠韵似钟，醒来夜色月明中。空山尚有叶干落，老干都经雾暗封。
炉火细添香欲袅，兰煤剔尽蕊开浓。半床经卷无穷业，坐对银缸气肃恭。
物趣由来妙入禅，当空一印印千川。夜钟冷击山头月，万壑松萝起暮烟。
茅屋萧然静不哗，幽居何物作生涯。数枝黄菊闲时酒，一炷清香醒后茶。
妙理细观如有悟，狂吟无意学名家。寻诗写兴供吾乐，入夜梅梢桂月斜。
绿树侵檐竹绕庐，萧然还似野人居。霜棱梅吐千条白，露冷枫飞几叶疏。
雁阵冲寒过极浦，雪花带雨落前除。地炉松火钟敲夜，斗酒孤灯读汉书。
江头千树月黄昏，香满梅花欲断魂。缟素仙人来入梦，瑞烟笼罩枕娇云。
娇云坠砌玉姗姗，缟袂相将梦里间。忽觉霜华飞满地，寺钟远听韵闲闲。
昔拟馆娃今礼禅，楼台钟鼓尚依然。为乘豪兴酬佳节，暂憩丛林净俗缘。
地久莫寻藏蟒穴，庭空犹见散花天。与君话尽兴亡事，半是诗狂半酒颠。
山鬼跳梁惯逐群，奇横何不畏苍旻。拽牌盗石为生计，穿穴谋金趁落曛。
剗草牧牛荒古冢，移尸卖地废孤坟。多年积弊君除禁，城北城南勒示文。
海色天容一镜描，仙风拂拂袂飘飘。千秋艳把龙山酒，七字吟成鹿港潮。
地势长蛇宜据险，民情哀雁怕闻谣。太平须悟边防重，半壁东南翼圣朝。
鞭梢拂破曙烟轻，茅店初开火尚明。竹径雾深来雨点，蔗林风起作潮声。
且看薄醉三杯后，又得新诗几韵成。堪笑封侯班定远，原来也只一书生。
信是真儒自有真，济时循吏旧词臣。方隅措置关元气，宦海论交遇古人。
万物正深甘雨望，一官难系白云身。点苍山下灵萱寿，东国棠枝共好春。
浮岚高卷日初生，一片晴光照眼明。积雪不消三伏后，层冰常讶四时成。
疑他匹练非吴市，遮莫胥涛向越城。大璞已教天地凿，山灵稳卧不须惊。
人烟寒处点秋光，火齐星星艳夕阳。材足抗衡唯佛手，妙能分润到诗肠。
饶金便觉无酸态，怀玉端宜作冷香。莫羡洞庭千万树，西螺洲畔摘轻霜。
逾淮化枳笑区区，试问江南有此无。书字从甘名不愧，医人消竭病全苏。
梨虽清品难为偶，蔗亦长材惜太粗。今日孙枝传遍处，丰裁不减味微殊。
耳不垂肩不威仪，直竹横木与撑支。齿不缺角不丰姿，轻锤细凿为琢治。
番人奇嗜诸类此，黔者为妍皙者媸。獉獉而游狉狉处，半耕半猎贪娱嬉。
冬月兽肥新酿熟，合社饮酒社鬼祠。酒半角技呈百戏，琴用口弹箫鼻吹。
雄者作健试身手，雌者流媚夸腰肢。距跃曲踊皆三百，鸡冠断落鸦鬓欹。
舞罢连臂更踏歌，歌声诡异杂欢悲。乍闻春林咔莺燕，忽然秋冢鸣狐狸。
酒缸不空歌不歇，落月已挂西南枝。我抚此景转叹息，此辈蠢愚忠义知。
昔曾随我砍贼阵，惯打死仗心不移。朝廷设屯有至计，莫听奸民鱼肉之。
一来澎岛掉孤舟，文石书斋院宇稠。道上沙堤随地拱，门前翠岫隔山浮。
夜灯红处书声朗，春水绿时诗景幽。自笑才疏无善状，忝居此席不胜羞。
贞灵默运显鹰扬，靖奠南邦跻寿康。不尽石泉流化雨，无边云舰下慈航。
王师一旅诛鲸赫，天语三章纪绩香。旧泽新恩盈蔀屋，青青杨柳带春光。
桥门两序列西东，海内论交剑笈同。几树乌啼深夜漏，一天槐落十围风。
西京云物樽开处，南国文章烛剪中。独我鹪鹩枝漫借，数回高汉伫飞鸿。
独坐幽亭百感生，天风吹下海涛声。凄情似鼓湘灵瑟，激烈疑弹赵女筝。
潮信好逢秋八月，客心无奈夜三更。此君还助潇潇响，潘鬓愁添白几茎。
高台百尺雄台阳，倔起层霄空四仿。乘兴登临一以眺，澄怀远瞩天开张。
环山作屏镜沧海，层城峻壑如金汤。俯瞰平泉斐亭外，渭川千亩森篔簹。
更上一层凌绝顶，齐州数点烟微茫。荡胸不知东海阔，极目始信秋天长。
鸿蒙辟后水东注，涓滴会归百谷王。蓬莱清浅信有以，激浪冲沙成堤防。
赤崁城西海变路，安平不用一苇杭。风帆沙鸟时出没，西屿霞彩照屋梁。
远树如针林如荠，渔舟唱晚归渔庄。会须一览众山小，魁斗卓立孙儿行。
四顾踌躇足清旷，凭栏吊古悲沧桑。鸡笼以南打鼓北，延袤千里引领望。
自入版图百年久，沐浴日月生辉光。钓龙台古今何在，越王故址成荒凉。
美人去后麋鹿走，姑苏往迹怀吴阊。燕昭好士差足慕，自昔黄金招贤良。
珥笔须与雅颂亚，灵台欢乐重赓扬。我公奉命恤民艰，千里汪洋任往还。
破浪冲风身不惜，咨寒问雨鬓先斑。灾黎得解颠连苦，海涘重沾渥泽颁。
伫看天颜嘉远涉，恭膺纶綍擢朝班。旌旗照耀海东瀛，洞悉嗷嗷待哺情。
澎岛弹丸归指顾，海民环堵颂仁声。阳春有脚风先暖，春雨如膏日渐晴。
末弁奇逢随骥尾，寰清如镜庆升平。此地当年旧战场，我来拾簇吊斜阳。
城边饮马红毛井，港外飞潮黑水洋。一自云屯盘铁瓮，遥连天堑固金汤。
书生文弱关兵计，贤尹经纶说姓杨。虎岩最胜虎邱差，岩胜邱缘竹胜花。
肖凤鸣声开律祖，学龙吟调谱仙家。淇园春半风初到，湘浦秋深月又斜。
玉版参禅参未了，瓶笙入耳索僧茶。潭心突兀屿如珠，一片青红两色殊。
并剪倩谁来割截，鸿沟分界不模糊。奇生温峤燃犀想，趣悟濂溪太极图。
笑尔番民忘帝力，浮田自种免输租。到处寻春未见春，原来春在此藏身。
山都献笑齐描黛，溪但范花不着尘。竹响又喧归浣女，桃开惯引捕鱼人。
仙岩清水传名字，果有香泉白似银。太平人唱太平歌，满港舂声欸乃多。
杨仆功成沙有骨，孙恩死后海无波。官军锦舰飞如鸟，估客银帆织似梭。
寄语边防诸将吏，时虽清晏莫投戈。碧山碧色重复重，九十九尖峰闲峰。
天鸡唤醒金乌鸟，玉女擎出青芙蓉。混沌初开早世界，盘古四顾无人踪。
我来扶杖入烟翠，口嚼飞霞如酒浓。龙吸三江并五湖，化为泉水似真珠。
霖施六合闲仍卧，井养千家润不枯。洗我两眶诗眼净，沁人全付热肠无。
分他一勺龙应许，龙目双睛定识吾。琴堂侧畔鼓楼边，亭插云霄月挂天。
三五夜中凉似水，纵横坐处碧生烟。能游吏态当非俗，肯住诗心得不仙。
半线山川全幅画，一时都落酒杯前。亭高百尺插晴空，小住浑疑坐月宫。
镜转一轮移左右，窗开四面挂玲珑。了无渣滓沿心境，觉有清光在眼中。
花落庭闲人影静，关情总是望年丰。十里香风色界天，凌波神女步虚仙。
三生梦醒罗浮月，六代魂销绮陌烟。何处笙歌惊按拍，谁家院落认秋千。
把君图画低徊看，上苑探花忆昔年。梵宫偏得占名山，屼作蛮州第一观。
涧引远泉穿竹响，鹤期朝磬候僧餐。夜深佛火摇鲛室，雨里槟榔缀法坛。
不是许珣多爱寺，须知司马是闲官。特立巍巍控太清，烟霞都自脚根生。
羞为白发蛮官长，亲上红毛赤嵌城。日月过天疑见碍，鱼龙骇影尽潜惊。
疑是羲皇上古民，野花长见四时春。儿孙满眼无年岁，头白方知属老人。
春盘绿玉荐西瓜，未腊先看柳长芽。地尽日南天气早，梅花纔放见荷花。
纪叟中山浪得名，何如蛮酒拨醅清。宁知一醉牢愁解，几费香腮酿得成。
药溪流水碧差差，不拟天寒出浴迟。卒岁无衣双赤膊，负暄岩下曝孙儿。
酿蜜波罗摘露香，倾来椰酒白于浆。相逢岐路无他赠，手捧槟榔劝客尝。
生年十五鬓鬖鬖，招得儿夫意所甘。岂但俗情偏爱女，草中都不长宜男。
燕婉相期奏口琴，宫商谐处结同心。虽然不辨求凰曲，也有泠泠太古音。
露浓滋得麦苗肥，草长还忧豆叶稀。心忆儿夫桑柘下，日斜相望荷锄归。
傀儡番居傀儡深，岂知尧舜在当今。含哺鼓腹松篁下，盛治无由格野心。
巢楼穴处傍岩阿，薜荔为衣带女萝。要向众中夸侠长，只论谁最杀人多。
海外遥闻一岛孤，好风经宿到澎湖。蛏含玉舌名西子，蚌吸冰轮养绿珠。
荡漾金波浮玳瑁，连环铁网出珊瑚。登临试问沧桑客，犹有田横义士无。
雁岭层层拥翠微，一空烟雨漫山飞。前村踏到园林外，湿透花香近竹扉。
萋萋芳草忆王孙，碧水丹山日闭门。吊月蟪蛄悲故府，号风松柏泣忠魂。
一枝聊借犹堪托，四海无家岂独存。历尽艰辛逃绝域，祇留正气塞干坤。
闻得乡人说刺桐，花如后发始年丰。我今至此忧民切，只爱青青不爱红。
海外孤忠泣鬼神，丹心为国竟忘身。大星遽陨年难假，天意偏摧社稷臣。
铮铮骨气压群雄，传炮羊山斗老龙。宿志未偿嗟毁墓，至今人说海澄公。
三百年来养士优，陆沈蓟北感神州。传家忠孝原无恨，生子还须胜仲谋。
投戈旧部久寒盟，痛哭神州一旦倾。两岛甲兵逾十万，固应雄略胜田横。
开辟鸿蒙望中兴，海波士气共奔腾。挥戈未遂回天力，空向金陵拜孝陵。
相期同上凤池班，文字丹黄手自删。却笑蓬庐非广厦，也教寒士尽欢颜。
生涯林莽惟搜鹿，事业箕裘在杀人。我听番歌疑梵韵，手牵足顿别传神。
双旌遥向淡兰来，此日登临眼界开。大小鸡笼明积雪，高低雉堞挟奔雷。
穿云十里连稠陇，夹道千章荫古槐。海上鲸鲵今息浪，勤修武备拔良才。
海外归来解战袍，南游到处任逍遥。临风快读琳琅句，棠荫争传德政高。
要从沧海涉风波，纔算人间阅历多。剿寇奇功同大树，论文雄辩等长河。
台阳德政苍生福，山左清名白雪歌。一自归来无个事，行踪到处寄吟哦。
火焰山高冲牛斗，中列奇峰九十九。丹崖赤嶂错落排，几疑巨灵细分剖。
势如众笏参碧天，天梯石栈接云烟。东升晓日穿山出，槎丫木梳空际悬。
一峰未尽一峰起，山光赫赫难迫视。巉岩森罗锦屏开，屴崱高撑玉笋峙。
树木高下蔚参差，点缀峰容景争奇。松柏樟楠挺幽耸，继长增高势弥危。
嶙峋怪石悬崖立，伛偻磬折向人揖。夕阳返照光四射，俯压培塿何岌岌。
噫嘻宇内多名山，海外得此真奇观。声教何时化蛮触，披襟猿引绝顶攀。
雄心誓与国存亡，蹇蹇精忠气激昂。诸葛一生终辅汉，沙陀三世永称唐。
招徕频却天朝诏，拓辟来开盘古荒。堪叹骑鲸人去后，朱家苗裔孰扶匡。
楼船航海渡东宁，战退红毛辟赤城。击楫渡江同祖逖，屏居绝岛效田横。
偏安计屯期存祀，弱冠兴师独请缨。太息孤忠难遂志，一生心事付沧瀛。
几树长松簇万枝，邀朋日日共围棋。科头箕踞聊消遣，高挹熏风午不知。
百花香里认前身，浅绛深青最可人。寄语元婴休独擅，吾家道子惯传神。
绮岁才名古锦囊，骊龙沈睡碧波凉。文章有道呼端复，绚烂回头入老庄。
十口寄居重海地，一官垂白瘴云乡。年来我亦深泥爪，落拓台天两酒狂。
草鸡飞渡海涛寒，十万牙旗尺土难。绝岛天开明日月，泰西人避汉衣冠。
鲲身东控楼船壮，龙种南来血泪残。遥望滇池灰劫烬，孱王正朔黯重澜。
霸气台澎扫地平，海天尺组涕纵横。穷途仙桂无归宿，故国名花肯寄生。
颈血不膏中土铁，墓门长咽落潮声。萧萧环佩同归夜，芊草簝西月半明。
手囊故乡建溪荈，趿屩步走空山巅。长生木瓢接地脉，蟹眼开徧岩头泉。
迩来欢伯不投分，佛法日结鸡苏缘。清风两腋作跏跣，睥睨大块吾其仙。
山中篔簹各十丈，一一高扫朱霞天。竹边双径夹剪雾，斜日尽化珊瑚烟。
低头西望见大海，火云叠叠龙挂涎。迤东去番不十里，松栎未斧巢羲前。
林峦重复闷毒瘴，时有快鹘来联翩。吁嗟此地天所秘，盘古不敢矜斡旋。
草鸡英雄起明季，手擘地肺天无权。人心绚烂凿灵窍，混沌一死三百年。
生番犹抱太古朴，机械不到先天先。只愁桔槔易抱瓮，从此海气皆腥膻。
起瀹杯茗祝苍宰，古造面目休雕镌。际天黑箐坠斜曛，龙气腾空作火云。
山势百支垂海尽，江流双派到楼分。豪游有约青丝鞚，韵事无心百练裙。
欲作逢场竿木戏，娵隅蛮语笑参军。作宦曾游大海涛，年逾周甲气仍豪。
霜寒荒岛身擒贼，月黑楼船夜带刀。征战不烦宵旰虑，勋名早荷圣恩褒。
先生事业功成后，垂老归来脱锦袍。全台风景记分明，往事高谈四座惊。
破敌宛然成老将，论文依旧是书生。寒云落日还家梦，白发丹诚报国情。
悔不从军同借箸，让君沧海着威名。闽峤儒官四十年，台阳风土一编传。
都关国计民生事，莫拟虞衡志异篇。书生敢上防边策，草莽难忘靖海功。
读罢奇文空眼界，鹭门关键在胸中。寸莛由来许叩钟，植林开磵谢长供。
千间广庇劳工部，六百还捐自曼容。何翅经师推北海，应从天下说中庸。
移情我亦随烟棹，悟得琴心在众峰。海边无事偶相过，递引深杯且和歌。
出海来占风信好，时时白鸟傍人飞。澳口新晴日未斜，拍天碧水浸红霞。
山桃花发竹鸡啼，几日茶枪绿已齐。欲摘香芽烟水阔，呼郎背过碧山溪。
短长亭子卧烟岚，亭上行人笑语酣。怕是早妆太草草，临流更把野花簪。
丝竹何妨托素心，高山流水寄知音。桥因通过方题柱，花为亲探便入林。
文字有灵能赤绿，诗书无劫可浮沉。春风解释虞翻恨，始信名山酝酿深。
五马奔江郑氏昌，一婢生儿郑氏亡。枭雄割据亦有数，铁人三万空撞搪。
湖边飞舸弄寒日，白土山前锋尽折。永明年号那可支，夺取澎湖作巢穴。
潮头十丈忽骤高，扬旗打鼓亦自豪。貙狼短祚付孽子，吼门喧呼潮又起。
五百战舰来如飞，报道官军入鹿耳。海外纳降谁草檄，姚侯深算老无敌。
六岛形势相钩连，全闽屏蔽不可捐。鸡笼易守亦易失，后来牧民当择贤。
卿云现海捧轮红，金船献寿波不鸿。君家东海我南海，天风海水论心胸。
君昔携琴闽海上，弦歌雅化时无两。台阳深入靖鲸鲵，共咤文坛出飞将。
岛屿形胜悉推测，鬼蜮射影蚊浮烟。笔光四照无遁形，莺粟布地金易土。
阴火潜燃玉水流，探奇更补木华赋。赤文绿字满瑶编，健笔勘破西南天。
纫兰不数河阳花，归舟惟戴郁林石。为访名胜游三吴，青天万里来吾徒。
高山流水知音少，安得与君共范模。入座雄谈挥玉麈，海月东升夜方午。
敢将秃笔为题词，附名我亦传千古。极目天涯万里余，谁教塞雁为传书。
乡心日逐河流远，宦迹时随柳影疏。瓦鹊有情应语汝，野花虽艳岂芳予。
鵷班散后闲无事，静坐窗前想故居。海外音书断几年，南天又报起烽烟。
彼苍偏抑英雄志，吾道难期遇合缘。北斗七星光渐动，东瀛一岛势孤悬。
解组归来瞬岁余，宜兰城北寄吾庐。时邀明月为知己，幸有清风不弃余。
朋辈喜逢今日面，闲中补读少年书。茫茫世局谁能识，人事沧桑迭乘除。
蹁跹下上斗飞翎，妙手传来栩栩形。百态轻盈分菜叶，双眉艳逸集花汀。
玉奴腰下裙湔绿，绣幕帘前草映青。记取滕王遗粉本，江南春色不雕零。
里正催租来捉人，林投有洞去藏身。昼伏夜归饥不忍，归来惟对甑中尘。
丰衣美食如山积，不如卖女图朝夕。使侬莫作沟中瘠，女事贵人两有益。
寄言三五少年子，莫向红尘作鬼嬉。乌鬼含冤白鬼笑，故鬼前驱新鬼啸。
风雨回首一灯昏，数点青磷犹照耀。区区蛮触越南都，令行禁止风霜俱。
第一峰头第一家，鹑衣百结视如花。闲时嚼雪消烟火，醉后餐霞补岁华。
欲得王侯为怎么，奚须富贵作波查。看来名利终何益，笑起蛟龙背上跨。
插架牙签胜石渠，芸香百合辟蟫鱼。一瓻拟就先生借，补读生平未见书。
几竿修竹一池莲，涤尽尘襟品欲仙。曲水流觞传癸丑，令人长忆永和年。
蒙蒙雨意酿芳堤，秋色排空半已迷。寻胜且携双不借，浇愁更有古偏提。
三白长教见蜡前，丰登太史已书年。今朝雪意千山霁，絮压峰尖上接天。
楼船横海纪殊勋，缓带轻裘又见君。一片绿波朝涤砚，满堂红烛夜论文。
传来去病真无敌，写入丹青更不群。燕颔虎头奇相在，凌烟褒鄂漫风云。
枌社曾闻细柳开，弓刀千骑肃春雷。雅歌自有投壶兴，胜算非徒聚米才。
鲸浪早从闽海靖，豹幢重指越山来。右军书法传曹霸，手写兰亭日几回。
又作卢敖汗漫游，雄风相送海山头。衣冠衮衮成嚣市，椰竹萧萧近暮秋。
且向穷荒寻礼乐，敢将长揖傲公侯。年来我已然犀倦，为语支祁不用愁。
我闻在昔昆明池，鱼龙起舞扬旌旗。天子教士习水战，驱使河伯如婴儿。
又闻三千水犀甲，钱塘酣斗何爽飒。金牛出没叠雪幢，至今江上谈兵法。
吾家威武称楼船，将军横海多象贤。邀我安平同拭目，此事道隔三十年。
一朝训练百废举，火光轰烈波心炬。冯夷慑伏支祁愁，桓桓罴虎艨艟旅。
夹岸观者如堵墙，都卢妙技登牙樯。盘旋百戏不一足，疾风西下如鸟翔。
更入水中列鹅鹳，重开一幅麒麟幔。高台鼙鼓正三挝，喊声直欲干霄汉。
归来慰问弓衣寒，持杯劳酒三军欢。书生长揖参末座，纪述大笔回紫澜。
军容从此留图画，赤嵌城头明月挂。障川一柱立东溟，知有七鲲中流拜。
长沙光禄称吾师，贡登王室罗瑰奇。十年读礼惭跧伏，更得左伯相携持。
叩门访友道衷曲，邀我校书陪天禄。延陵季子及周侯，日夕下上云龙逐。
一朝衔命驰秦关，羽书告捷歌刀环。人生壮游须万里，来看海外三神山。
凤皇冈下逢严助，怀人历历洞庭树。多君樽酒特地开，纵谈如读元虚赋。
千秋文字归鼎钟，公也大笔抉苍穹。吉金乐石供搜讨，掎摭星宿昌黎功。
嗟余风尘把臂晚，匆匆又载扁舟返。侧闻途民鼓腹歌，万家都饱芋田饭。
河山半壁足千古，海上孱王留片土。三十六屿邸苑开，蛎滩咫尺生风雨。
忆昔千艘金厦来，七年监国胡为哉。将军骑鲸去不返，空令赋手歌大哀。
扁舟块肉今已矣，大难孤注称天子。自古蛟龙失水愁，岂知燕雀处堂喜。
一封降表落中原，萧萧椰竹谁招魂。丁字门前挂明月，忽闻岙树啼饥猿。
同时更有五妃泣，桂子山荒断碑立。玉鱼寂寞尚人闲，西流一角看日入。
田横穿冢五百人，至今绝岛争嶙峋。桑田三浅无复道，付与渔郎来问津。
平畴万顷绕修篁，一水泠泠下夕阳。不分名山有丝竹，尽收大块作文章。
息机羡汝闻清梵，厚福何人占上方。自笑袖中东海小，且携拳石入诗囊。
祖洲一角跨东海，三千童女紫芝采。人闲异种苦搜求，岂知徐福扁舟在。
耕烟劚月飞九天，二十四茎生琼田。茅君一笑授颜色，眉宇爽气盈大千。
昆仑山下重回首，东方顽仙是吾友。襟裾如水上鸿堤，与子大酌浮邱酒。
珊瑚在手葳蕤红，长生一曲歌玲珑。君乐荷锄汧谷宅，我怀承盖甘泉宫。
牧龙旧梦无复道，四十年来风日好。相期葆此金石姿，三田聚宝多瑶草。
醉翁亭上文章伯，七百年来无此客。泉香酒冽溪鱼肥，山川一一都生色。
我从海外遥称觞，图公容貎如生觌。竹西位置非偶然，主人乃公之远戚。
当年遗表借海神，爪痕宛在泷冈石。瀛壖解事读奇文，妇孺犹能师画荻。
公也相逢笑口开，天生书剑吾侪役。故人范韩不得意，西谣一曲嗟何益。
逢山旧侣有小宋，袖中七论驱戎狄。椽独双行且着书，与公风月谈今夕。
牧龙忽忽四十载，一梦乃在仑昆山。珊瑚夜光出空谷，别有明月非人闲。
主人示我以红玉，祖洲仿髴相登攀。岂真卯星方坠地，变幻能作茅君颜。
当世文章不易露，天生异頴甯等闲。此即方壶佳丽地，其中龙虎仙所寰。
芝田税驾歌一曲，吾令帝阍开九关。集英殿上华盖转，通德门前书带环。
惭愧寓公仍草草，辟蠹日检书中蕑。三十六茎傥在手，不愁双鬓成霜菅。
霄汉分明五指开，孤城南面送青来。诸峰罗列尊初祖，大海鸿蒙辟俊才。
关外已闻驱虎豹，云中何事幻楼台。桥门日夕看山色，天马行空亦壮哉。
茄冬西畔导双旌，俯瞰沧波似掌平。村落几家田畯宅，夕阳一棹估儿钲。
山荒草木秋声借，风定鱼龙昼睡成。谁上将军筹海策，堠亭把酒话屯兵。
三千银界望嵯峨，如此炎方耐冷何。天为重关消瘴疠，我从残碣一摩挲。
凿坏安得山能语，漏网真愁水不波。曾说闻鸡先见日，更无人借鲁阳戈。
梯田直上有高冈，天外盘回集凤凰。何处赤城张火伞，此闲碧海近榑桑。
平沙一片开秋獮，古木千丛挂夕阳。料理诗情应更远，且收余绮入奚囊。
顷刻花开十丈莲，嘘空历历眼中烟。戌台日暮闻吹角，坌岭云平看泊船。
新法不愁同厝火，异流未许更垂涎。海波如镜吾能绘，一幅东瀛淡墨天。
溶溶新涨水鸣渠，黯淡溪流泼墨如。一炬犀光劳入照，百重蜃气漫呵嘘。
风尘待浣三千牍，海国谁磨十万书。解识尺波留混沌，不教至察叹无鱼。
剑气宵腾匹练明，荷兰旧树尚留名。重参色相谁非幻，莫说人情汝亦鸣。
天上神光看北斗，尘中凡物笑丰城。化龙一夕春雷起，大海何愁浪不平。
万派千条束矢中，双潮滚滚判西东。浊流本自臼科异，至味真难水性同。
一棹来时乘蟒甲，百年前事梦鲛宫。投鞭画扇人何在，南纪长怀砥柱功。
天涯海角久离家，四度秋风鬓欲华。一事不曾愁客邸，借人亭馆看黄花。
名园两度笑衔杯，四十年来第一回。天下即今半耆旧，他乡重见好楼台。
猪肝累主多惭色，马齿加人不算才。赢得神仙文字福，欲从脉望问胚胎。
秦云蓟树凤凰山，北辙南帆指顾闲。浮海着书容我拙，韬弓挂壁笑人闲。
千门夜气看星斗，百战名场付触蛮。敢分中年丝竹乐，东山情性尚痴顽。
未贺参元失火书，多君呵护喜何如。频年琴剑惭奔走，此夕杯盘慰起居。
入抱不曾辜万轴，感时长与惜三余。海天一笑吾何幸，徐福归舟正岁除。
羲献家风一字排，购书入市日为怀。画叉我更思摩诘，琴录今难遇伯喈。
沧海横流一棹还，狂歌曾识旧时颜。鬓丝禅榻茶烟后，腰鼓重烦说对山。
药阶旧侣渐凋零，待漏曾同数晓星。早脱朝衣成小隐，田园生计付东溟。
同是凤凰池上客，客中相送又重阳。疏星淡月觚桡梦，执手他乡话旧章。
沧海横流百事非，腥风吹水上人衣。鱼龙变幻天何极，独棹扁舟看落晖。
近事因君唤奈何，犬声吠影一何多。饱时饥饭须先辨，时宰无炊杀老坡。
三辅皇图梦似烟，短衣匹马感当年。海东耆旧如相讯，末路英雄一领毡。
百丈楼船夜枕戈，将军下濑七鲲过。醇醪共饮思公瑾，薏苡何伤谤伏波。
缓带羡能文字乐，连床喜得弟兄多。京华冠盖如相讯，为语南中有牧颇。
畏途早唱慎风波，其奈中流荡漾何。竟累平原弹铗好，最伤乐毅谤书多。
雨云世态真如土，石火人情一剎那。终有天王明圣在，扁舟何必办渔蓑。
百战功成汗马劳，牙幢西折等鸿毛。栋梁共惜清时弃，薏米原难俗议逃。
大海潆洄存一柱，秋风憔顇感同袍。新从幕府读诗句，尚为丹青数鄂褒。
天风吹水幻千沤，蜃气楼台日夜浮。我且掉头归去也，故山傥足稻粱谋。
饥驱终岁诗为命，曾向金陵卖卜来。缶灶席床尘迹遍，榜扉佣作亦堪哀。
堂堂幕府即离宫，坐踞三貂气势雄。岂谓解元唐伯虎，不如残寇郑芝龙。
蜉蝣天地波涛里，蝼蚁君臣梦寐中。十日台疆作天子，凝旒南面太匆匆。
鹿耳门前吼怒涛，奇愁郁勃索香醪。记曾风雨苍凉夜，灯影摇红读豹韬。
绿阴浓处隐孱颜，石咽泉流路几湾。骯脏一身经百炼，今朝又到铁砧山。
小楼烟雨晚江潮，带得离愁上画桡。折柳泥君留爪迹，重来好认旧枝条。
人世无如出路难，旅情参透客心寒。欲除烦恼除欣羡，万事皆宜作反观。
未能为雨与为霖，旷览山河感不禁。细缀蒲帆修桧楫，舵工也有济川心。
诗情画意有无间，如此烟波数往还。记得画眉声里过，一船青载富春山。
白鹭低飞九里洲，梅花万树压溪流。晚妆忽讶胭脂湿，一笛斜阳水上楼。
吹软垂杨两岸风，中流箫管酒灯红。也知团扇谁描得，憔悴江湖一放翁。
潮声见说上泷回，泷水无风绿似苔。闲向桐江弄明月，钓竿高挂子陵台。
旧游回首意苍凉，负尔花间陌上香。好着片帆重送我，风流苏小访钱塘。
荷花桂子入新图，柳七才名莫浪呼。且擘荔支消夏去，风光占住小西湖。
海色天风路渺茫，蛮云犵鸟自成乡。从今不读舆图记，一管生花写大荒。
蛋雨闽风四十秋，潜蛟宫室蜃中楼。知君碧眼过犀烛，不学词人记十洲。
二月桃花取醉宵，锦筵笙管促征桡。事如晓梦无留影，情似春波有暗潮。
沧海屯田佐充国，山城禅悦泠参寥。鸳雏飞散黄鹂晚，万里寒天急暮雕。
飘泊东风黯醉魂，才人新怨赋长门。花移别馆莺无力，泥落空梁燕有痕。
芳草已迷柳杨渡，扁舟何处苎萝村。梨云庭院深如海，凄绝萧郎莫更论。
芙蕖散乱不禁霜，菱叶荷花空满塘。旧谱怕翻金缕曲，赠衣犹压彩罗箱。
痴心私誓酬妃子，称意行云负楚王。重过海棠花下路，深情还问碧鸡坊。
落絮游丝惹舞衣，回头万恨事全非。琴弹怨调弦声涩，莺唤残春花影稀。
千点黄金和泪铸，几年碧海变尘飞。人间多少闲牛女，银汉迢遥一例违。
铜驼清泪共君怜，绮岁风怀渐化烟。犀角有灵心的的，茧丝无绪意绵绵。
口脂香恋如花梦，髀肉心伤似水年。哀乐纷纭须忏悔，闲愁拋付白鸥边。
短布单衣一剑雄，片帆春渡鹿门东。穹庐毡怅腥云黑，晓日蛮花驿路红。
世态雨云成底事，壮怀鞭镫欲论功。才人新草筹边檄，定有元戎拜下风。
洒洒词源峡水倾，何时幸望遂班荆。却嫌不舞羞知己，愿让高轩御李生。
六千余里之程途，耳目未遍心模糊。琅环石室有丹符，阐微泄秘如画图。
石礁铁沙多忧虞，澎湖灿烂撑珊瑚。番钱妙巧夸锱铢，鸦片名烟法当诛。
蛤仔烂地称膏腴，琉球使过船吹竽。八尺门鲤五色驱，金包穴吐硫磺酥。
笠山先生之所作，瑰奇瑰异复磅礴。山水人物一卷装，惊心炫目说台阳。
斫木为机似月圆，横穿翠筱夹丝缠。掺掺巧织戈纹锦，斑驳争绔柿蒂鲜。
宛如私语夜深深，别样丝桐别样音。齿颊低微音韵渺，雄鸣雌和月阴轻。
何事番儿不畏寒，布床高挂桠枝端。风吹木叶声萧瑟，好似婴孩熟睡残。
状似卷荷四寸长，手环相击响丁当。不疾不徐音铿尔，远韵清微胜鼓簧。
飘然玉质森森秀，别有幽香到小庭。不用娇容教傅粉，逢君一见自娉婷。
素华真可胜梅妆，点点琼葩点点芳。翠叶缤纷怀洁白，浓香暗惹绿衣郎。
蕴抱冰心此一方，不教蜂蝶逐花狂。琼姿本是神仙骨，肯作人间贾女香。
香闻七里玉玲珑，月色平林和露瀜。玉女原来看玉树，一般清白煦春风。
一朵烿云物外仙，丹珠累累映霞鲜。漫言黄母鬓花落，移种东山处处妍。
自来苦海不生波，醋海汪洋可奈何。愿借慈航时一渡，免教风作打头多。
歌舞场中最可人，昙花一剎坠红尘。香魂应绕新城柳，化作黄鹂唤早春。
情丝缕缕渺难通，回首平康爪印鸿。夜半留髠思往事，阿谁消受米双弓。
花中领袖女中雄，倾尽囊金送尽穷。巾帼从来多侠气，怜才红拂与卿同。
落月犹疑颜色存，枫林仿髴度青魂。题诗祝汝来生事，连理交枝不断根。
冬冬声响报花知，上苑春和次第吹。第一承恩随鼓转，沈香亭北海棠枝。
冬冬声鼓六宫知，绿瘦红肥尽弄姿。独有红梅催不理，楼东更鼓一灯支。
羯鼓声中芳信驰，春风先上海棠枝。红尘一骑飞丹荔，又是君王鼓掌时。
唐宫花信日嫌迟，击鼓恩同雨露施。转笑海棠开到未，沈香春梦正迷离。
东南半壁拥波涛，保障闽疆气象豪。虎旅千艘开赤崁，牛皮一席卷红毛。
延平继世勋名远，靖海劳师战绩高。瀛岛年来增郡县，免他荒薮作逋逃。
沙汕纷纷列舳舻，当年海上拓雄图。鲸鱼入梦生何异，龙种偕来类不孤。
人似武乡筹北伐，地同洛邑建东都。也知矢志延明祚，绝岛偏安亦丈夫。
红旗赤帜树高城，弱冠将军独请缨。宠赉有加天赐姓，征收无处海屯兵。
都缘耿耿心长在，岂为区区发数茎。忠孝由来难两尽，邮书往返不胜情。
森严刁斗拥熊罴，赏罚分明未足奇。祇望一身存胜代，敢将两岛抗全师。
图开赤崁形堪踞，业复朱家势莫支。智力难争天命在，多君风调俨须眉。
才犹刚决节尤坚，和议连番总不然。百计筹谋惟报国，一时流寓况名贤。
便教藩服能成事，其奈微躯不永年。史册流芳终有分，漫将遗恨播诗篇。
永嘉城头角声咽，大星坠地光不灭。白头老母望儿归，不见桐船泪垂血。
桐船轻疾如游龙，将军百战多威风。不知乃由阿母训，不杀贼归母须愠。
祇言儿向闽中去，那知陷入鲸鲲围。鲸鲲日伏台澎侧，闽中将吏谁敢击。
幕府闻得桐船来，火急军书催赴敌。将军之来非出师，国家有事安得辞。
矢石既尽壮士亡，将军挺立神不挠。大呼狂贼速杀我，群丑投戈拥公坐。
抉伤且学鲁臧坚，捐躯夙志今朝果。圣主酬忠礼数全，可怜谰语尚纷然。
果然不出将军料，诬作哥舒语浪传。有卒潜逃自贼垒，自言亲见将军死。
守鹿仔港有成绩，战牛马庄终殒身。同时见此二义士，一弱女子尤绝伦。
贼先执丞次胁姑，姑不受辱泣且嗔。蹈河不死骂益烈，白璧虽碎声铮铮。
尺幅居然现巨观，台阳随处助文澜。名言妙理真经济，莫作齐谐志异看。
四十年来说宦游，奇情异彩任探搜。眉山风骨庐陵韵，尽在先生笔底收。
溟海苍茫几度经，六旬犹未鬓星星。平生多少惊心事，说与常人不敢听。
匆匆相见恨偏迟，同是征帆小驻时。我滥齐竽惭八载，欲从模范证工师。
半生落拓寄人篱，剩得秋心祇自知。莫笑管城花事淡，笔头还有傲霜枝。
孤负輶轩此一行，相逢楚客各吞声。樽前蜀妓歌非旧，棘里铜驼世已更。
新雨有心滋草长，流莺何意傍春鸣。空余一掬伤时泪，望断中原弟与兄。
千里吟旌海上行，文章鲲岛有同声。人思故国衣冠旧，水浅蓬莱岁月更。
历劫神鼍盘石烂，忍笞老马伏槽鸣。桑榆未晚收何日，为谢闽中老父兄。
东阁无人何逊查，扬州梦觉事全非。争禁蜡屐寻芳讯，独对寒祠吊落晖。
南北有技分冷暖，江山无地着芳菲。可怜月冷春深夜，一片香魂何处归。
千里秋光到眼前，西风吹遍海东天。拋残春梦浑无迹，瘦到秋花更可怜。
岂为江湖忧魏阙，劫教哀乐感中年。纷纷世事兼心事，何事沧江放钓船。
吴生手携一囊书，步行别我九鲤湖。嗟哉吴生何好游，扁舟欲上红毛楼。
厦门七更到澎口，天风喷潮如雷吼。幽灵秘怪争呈奇，撑持银屋满江走。
柁师到此亦改颜，阳侯弄舟如跳丸。侧柁欹帆入鹿耳，舟人始得庆平安。
吴生胡为亦踏此，问之不答祗长叹。吴生吴生不须叹，世途何处不波澜。
和约书成走达官，中原王气已凋残。牛皮地割毛难属，虎尾溪流血未干。
傍釜游鱼愁火热，惊弓归鸟怯巢寒。仓皇故国施新政，挟策何人上治安。
金钗十二幻情缘，又得邱迟妙句传。劫火难烧才子笔，海天重话石头禅。
江声呜咽雨萧萧，旅馆孤灯伴寂寥。鹭屿鲲洋连大海，相思空托去来潮。
青毡兀坐入寒更，左右图书拥百城。较与儿诗还有味，一镫风雨古人情。
不须光大焕门闾，聊借琴樽伴起居。悟到为周还为蝶，安知非我亦非鱼。
一场富贵凭儿戏，半世功名付子虚。堪叹浮生祇如此，得闲且读古人书。
洋烟耗尽万家财，一见夷船色笑开。莫怪群看他面去，有钱方得出头来。
鯷壑横云蛋海烟，双门高削护沙田。乘风少壮功名事，曾在扶桑万里天。
谁遣孙恩剩一船，非公追不到南天。远探蛟窟五千里，苦历鲸波四十年。
隔岁过门皆不入，乘潮澈夜每无眠。雅之若与牢之合，早见台澎缚水仙。
忆从海上访仙踪，今隔蓬山几万重。蜃市楼台随水逝，桃源天地付云封。
怜他鳌戴偏无力，待到狼吞又取容。两字亢卑浑不解，边氛从此正汹汹。
金钱卅兆买辽回，一岛如何付劫灰。强谓弹丸等瓯脱，却教锁钥委尘埃。
伤心地竟和戎割，太息门因揖盗开。聚铁可怜真铸错，天时人事两难猜。
鲸鲵吞噬到鲲身，渔父蹒跚许问津。莫保屏藩空守旧，顿忘唇齿藉维新。
江山触目囚同泣，桑梓伤心鬼与邻。寄语赤崁诸故老，海桑历劫亦前因。
台阳非复旧衣冠，从此威仪失汉官。壶峤居然成弱水，海天何计挽狂澜。
谁云名下无虚士，不信军中有一韩。绝好湖山今已矣，故乡遥望泪阑干。
上相东行一叶舟，五更笳鼓起舵楼。大名已自垂千载，此错何堪铸九州。
玉帛先将迎妇雁，河山权作犒师牛。有谁哭向苍天问，万里孤臣海尽头。
万年王迹起辽东，朱鸟祥开一粒红。宗祖艰难曾卜洛，臣工计策祇和戎。
东邻地竟汶阳返，西帝图翻督亢穷。旰食宵衣频北顾，涓埃谁为答宸衷。
郑氏归仁二百年，王师渡海扫锋烟。廛无夫布宽征市，户有丁男尽力田。
黔首终身成异俗，弁髦何日戴尧天。漫云殊域无知识，纵叩重阍亦枉然。
圣明何事召干戈，万里扶桑骤沸波。自大夜郎思比汉，辨奸英主早烹阿。
疮痍无奈伤元气，慈忍终当致太和。壮不如人臣已老，诸君强起挽天河。
狂澜谁障百川东，日下金蛇电掣空。刘帅浑如魏得狗，唐王岂复郑芝龙。
鸿沟耻划诸番界，鲸浪横飞半线中。莫笑铜铃沿旧俗，伤心有泪洒鸡笼。
中原鼎沸肆鸱张，电烁飙驰莽战场。东海难填精卫石，西天已渡达摩航。
将军鼓角三更咽，武帝旌旗十日忙。千里金汤沦异域，朅来白日黯无光。
逋仙去后迹犹存，百树横斜自一村。偶为裁诗寻好料，不辞冒雪访名园。
宜编廿六春开径，香逗三分艳举樽。难得堂堂贤令尹，替花生色品题尊。
盖代豪华别业存，梅花百树自成村。春光漏泄枝三两，破费寻诗一扣门。
卅年憔悴落蛮乡，故国河山感慨长。留得数茎华发在，九原归去见高皇。
独从境外建旌旄，格斗连山血溅袍。张嵊一门都鬼录，缪彤诸弟尽人豪。
通夷助我军犹壮，骂贼怜君气不挠。何日归元亲舐舌，愁云望断斗门高。
草野何曾计立功，投锄荷殳亦从戎。身经俎醢心弥赤，死别妻孥泪不红。
两载乱离忧患里，一家缧绁战争中。伤心八口归何日，鬼啸狨啼恨未穷。
误信刑夫测子平，从容就义出愚诚。可怜入地身先死，只望回天婿更生。
鸩毒自甘心自苦，鸳俦为重命为轻。世间多少须眉辈，奇气谁堪日月争。
莫言情态太轻狂，曾逐庄生梦一场。剩粉残香都幻化，多情空自笑滕王。
舞衫歌扇寄相思，百折仙裙委蜕奇。领取汝神摹汝貌，韩家魂魄谢家诗。
罗汉何年化古松，西来佛祖剩遗踪。散花天女梅为友，玉版禅师竹正宗。
竺国原留尊者号，秦官曾赐大夫封。却因华盖留缨络，惯向寒山听鼓钟。
霜雪不移真色相，烟云长护怪形容。三千世界同瞻象，十八名中此伏龙。
顶上圆光明月照，半空梵语好风从。和南礼拜无量寿，乞与人间作颂恭。
何必争追唐与宋，能言情性即诗人。十年泉石常怀国，千首词章半忆亲。
残月晓风皆寄托，春花秋柳亦精神。卿云未出欣先睹，定有灵山香火因。
东瀛梅鹤继西湖，好向孤山认故吾。海国几人扶大雅，蛮乡从此获骊珠。
虚心下问君师竹，盲目随声我滥竽。传到洛阳应纸贵，骚坛处处识林逋。
山势龙盘起木冈，我朝文教破天荒。朝霞倒影翻红水，万派横流涌黑洋。
石出野田原有谶，金埋岩谷讵犹藏。如何士卒开山路，辛苦难逢三保姜。
溪洞生烟十八重，乱山苍翠簇芙蓉。谁能望气探银穴，便欲乘云上玉峰。
五夜寒潮鸣战鼓，二更残日吐边烽。风中挟火麒麟飓，奇事还闻犼鬬龙。
仙桃高对佛桑红，花信难凭廿四风。百合奇香收鹿港，千年积雪望鸡笼。
御冬旨蓄腌番蒜，占岁丰穰验刺桐。生性浑浑偏嗜饮，竹筒酿酒学郫筒。
高岸萋萋草似烟，白波青嶂水沙连。编茅绕屿千椽屋，架竹浮湖万顷田。
唤渡津头划蟒甲，卖盐市上用螺钱。行人莫惮藤桥险，别是瀛壖一洞天。
信有仙源可避秦，土番半是女真人。一年海燕常重乳，四季林花不断春。
倒挂山禽如凤小，寄居沙蟹与螺亲。敦厖未改鸿荒俗，丁壮扶犁妇负薪。
哀蝉似诉王孙恨，暮雨萧萧不忍听。方言曾亦说台员，古塔嵯峨拂五云。
斑竹至今悲烈妇，甘棠自昔爱参军。野牛驯后犁春雨，蒋鹊飞来噪夕曛。
闲却朱提无用处，洋钱买得达戈纹。长街花鼓闹春宵，独坐荒斋意寂寥。
狷介谁如高士菊，芳鲜共爱美人蕉。侵帘树影斜随月，绕榻涛声冷带潮。
料得明朝天气好，竹溪应赴阮公招。青阳时节雨潇潇，春到平冈景色饶。
一抹轻烟迷凤鼻，几行新翠挂山腰。楼头灯火听偏寂，树里人家望转遥。
正好栽桃兼植李，恩承膏泽发新苗。鲲南天设小琉球，一屿千家水上浮。
灿烂晴霞明海市，迷离晓日现蜃楼。绮横平旦飞还驻，名类藩封禁又收。
散锦焕文开盛运，孤悬片土亦瀛洲。猪毛山瀑注成溪，淡淡流泉细细泥。
为爱风光浮竹筏，最宜月色映沙堤。石矶鱼影秋波浅，茅店鸡声客路迷。
君子交情堪鉴此，更深吟过板桥西。劫灰已折旧时城，此地仍留赤嵌名。
秋夏潮生晴亦涌，西南风定夜无声。残砖遍野疑霞落，新涨平堤带雨呜。
画里香魂梦里身，六朝金粉悟前因。披图恰好留真相，知是探花第一人。
久欲携宾宴醉乡，今朝何幸遇滕王。祗将妙笔传金粉，俨到南园绿草场。
数竿修竹参差立，雅似人家好弟昆。一气相生根本固，更添稚笋作儿孙。
自浮沧海送残阳，渐觉闲身入莽苍。一掬酸辛成独往，无边天水共微光。
风樯隐隐开元气，朔雁声声吊战场。凄绝一更初魄语，故人相望涕成行。
瘴外日光芒角动，残年出户昼常阴。寥天有此登高兴，暮雨飘残隔岁心。
役役谈兵清议在，冥冥入世几人深。迷离爆竹千家晚，针孔光阴耐苦吟。
登临初见海嵯峨，回望神州感逝波。坐久自疑趋大壑，再来应恐泣磐陀。
愁边草树天风急，泪眼干坤落照多。今日五洲成大梦，独留残梦在岩阿。
古亭庄外结茅庐，毕竟情疏景亦疏。雨读晴耕如野客，三畦蔬菜一床书。
苦求异种到东瀛，百叶重台照眼明。莫怪千金能买笑，天生我辈本钟情。
梨花院落柳花天，形影分明瘦可怜。金屋去来留本色，白头羇旅负华年。
秋霜楼上佳人泪，璧月宫中狎客笺。何处素心寻旧侣，徘徊王谢画堂前。
百花深处态轻狂，罚着青衣亦自伤。夜梦园中原是漆，春甜乡里更寻香。
厌从乐府敲红板，飞上云鬟鬬素妆。最苦捉来无觅处，乌纱窗下立斜阳。
劫运河山毕凤阳，朱家一梦醒蒙庄。孝廉涕泪园林冷，经卷生涯海国荒。
残粉近邻妃子墓，化身犹傍法王堂。谁从穷岛寻仙蜕，赤嵌城南吊佛场。
秀姑合伴王袁死，两婢荷梅死更奇。海上鹃啼悲玉带，冢中鱼贯葬琼枝。
法华寺畔寻诗碣，魁斗山头吊冷祠。竹沪遥遥埋白发，城南风雨走灵旗。
寂寞帘栊涕泪天，青灯风味割缠绵。埋灰已断昆明劫，受戒休谈印度禅。
疆吏火攻开衅日，谏臣卮漏上书年。事关世运终难禁，闻说司农早税钱。
苔壁篆瘦虫啾啾，有约不来吟独愁。纤云无痕碧落净，冰轮照出良中秋。
排户褰裳蹈我影，满街光景自异境。家家祭坛供豚醪，爆竹声迸纸灰冷。
城楼高攀承恩门，女墙凹凸连郊原。离离万瓦露凝白，清笳一声风斾翻。
南望台南云漠漠，彼胡为者恣威虐。雷霆精锐自天降，游魂不日就擒缚。
东望瀛州波漫漫，吟社群隽登楼观。观月万里思我不，醉拥诗城应罄欢。
俱我在者只明月，清光依依照须发。欲语羁怀默不譍，云梯百尺玉蟾窟。
此时不醉恨何如，急叩门西尘里居。友终不来夜已半，绍兴醇酒澹水鱼。
举杯邀月月更白，拔剑砍空空愈碧。草贼出没羽檄频，电飞羽驰台北驿。
登高远望恨无端，满目烽烟不忍看。未了寸心惭负国，欲擎只手恨休官。
长河马邑西风紧，枯树蝉声夕照寒。青眼终歌一搔首，问谁砥柱挽狂澜。
忆昔春明作吏来，风波如此信堪哀。有人竟误东坡死，何地能容北海才。
怅望飞鸿遵浅渚，虚传市骏上高台。凄凉怕听军书报，且尽茱萸酒一杯。
酒酣万事付悠悠，其奈消愁愁更愁。去国荀卿偏适楚，辞家王粲强依刘。
虚声到耳惊风鹤，浩气填胸逼斗牛。一语自嘲还自笑，江湖也抱庙廊忧。
无端劫海起波澜，绝好金瓯竟不完。阴雨谁为桑土计，忧天徒作杞人看。
皮如已失毛焉附，唇若先亡齿必寒。我是贾生真痛哭，三更拊枕泪阑干。
记曾巨舰赤嵌开，早识东彝伏祸胎。海外情天难补恨，人间劫火忽成灰。
险随虎踞龙蟠失，忧逐山穷水尽来。枉说请缨旧儒将，沐猴终竟是庸才。
开门揖盗已难支，况复纷纷错着棋。太息群才皆竖子，何曾一个是男儿。
河山风景伤无异，锁钥东南付与谁。笑煞谈兵均纸上，浪传都护策无遗。
瓯脱中朝本不存，可怜浩劫满干坤。苍生蹂躏伤盈野，红女伶仃禁闭门。
真宰诉天应掩泣，哀魂动地尚呼冤。黄金不共辽东赎，枢部分明近寡恩。
竹堑溪山久艳称，旧游如梦忆曾经。故园松菊虽堪恋，争似移家住武陵。
三十年来逐宦场，自怜肝胆照秋霜。胸中别有炎凉意，半是冰心半热肠。
捧檄东来宰海滨，一官惟恐负君亲。口碑满地吾翻愧，不信公评竟有人。
金谷诗豪石季伦，泥云相忆水之滨。广谈麈尾清于玉，郗笔龙须净不尘。
大力君抟南海翮，衰年我滥北山巾。彼苍位置斯人局，铸就萧闲更铸贫。
移帑靖节且休论，那有柴桑避俗喧。阅世浮屠三宿地，可儿学究几家村。
不应晏子仍居市，其奈刘伶既入褌。犵鸟蛮花此间乐，故山啼杀秭归魂。
如君能办买山赀，王屋愚公亦可移。愿唱鹭门归隐曲，共吟蟫窟落成诗。
元龙楼上人何在，朱鸟窗前客未窥。笑我国于蜗角左，厌厌新媍闭车帷。
五年消受晚花香，蹇子相于画锦堂。每对琴尊怀北海，早知金王重元方。
龙荒谪宦依骚雅，鯷国词人奉霸王。凄绝恒心园里客，吟笺飞度万羊肠。
欲寻净土羼遗民，奈此泥犁黑劫沦。东海昔年迟蹈我，北山今日恐驱人。
坡翁抵死居无竹，老子平生患有身。万古阎浮诗冢在，蘧庐天地一微尘。
烈妇之烈烈一时，节妇节苦无穷期。立孤与死孰难易，古惟婴臼明其义。
苗栗山庄有女宗，栢舟卅载殊从容。读书识字天所钟，翘然生长儒门中。
自从寡鹄悲故雄，上有白发下黄童。此身化石谁尸饔，米盐凌杂菽水供。
昼兼儿课宵女红，未亡人补造化工。转瞬平舆成二龙，柳丸欧荻千秋同。
岁寒后雕惟孤松，使我遥企天姥峰。怀清台筑瀛之东，后有述者其管彤。
百胜岂能当一败，拔山盖世亦粗材。淮阴胯下圯桥履，负重都从忍辱来。
虚度光阴四十年，沧桑回首思绵绵。功名已付云烟幻，诗酒偏留鸥鹭缘。
骨傲料难谐浊世，才疏终拟赋归田。何时得遂林泉隐，拋去风尘马上鞭。
空教猿鹤守柴门，走马年年滞远村。短榻雨惊孤枕梦，疏帘月落一灯昏。
但凭肝胆循天命，未得涓埃报国恩。醉后摩挲书剑在，愧无功业立干坤。
一声长笛海门秋，云树苍茫耸戍楼。凭吊高歌缘底事，废兴祇合问江流。
满园桃杏笑清明，薄日微云乍放晴。一缕游丝飞不定，又牵花瓣作风筝。
昨日承君赠新诗，今日看君作隶字。君诗脱口尽灵机，君字挥毫皆古致。
襴衫落拓耸吟肩，穷途怕洒英雄泪。读书岂止为科名，科名本是男儿事。
一树梨花独挺姿，经风耐雨几多时。无情最是痴蝴蝶，忙里寻春过别枝。
欧西通国无日家，国强人富操何术。我笑马迁传日者，史笔虽高见斯下。
日家争宗鬼谷言，咸池死耗兼丧门。又言葬地有方向，贪狼巨门兼旺相。
贪狼巨门此何神，一神能管万万人。不管生人偏管死，向人坟墓作风水。
向之则吉背则凶，无乃逼仄神心胸。西人事死道近墨，自亡迨葬廿四刻。
若使人人待日家，丧堂已被巡捕逼。葬亲我国胜欧西，必须择日真无稽。
我想此时孝子心，天人大战堪捧腹。因之追论司天台，好言休咎斯奇哉。
星流彗见皆言祸，占经论说真蠢才。立冬以后流星会，地球行入流星内。
占言星走主乱离，同治中兴却见之。彗星轨道有定处，一年各有应行道。
嘉庆之时彗竟天，何由国泰民丰年。须言人事舍天象，大家无作懵懵想。
天变由无一定殃，日家之说尤荒唐。惠迪从逆理归一，不必长年检历日。
汗渍眉心泪注目，逆气辘轳转心腹。溺泄便溏沾被褥，明明有鬼加钳梏。
斗然眼见芙蓉膏，一时神妙穷秋毫。对灯抽吸才几转，意气直蹑青云高。
烟瘾之苦说难了，纵情多半由年少。或从夜话耽银灯，烧烟同卧谈兴增。
或从春院讲酬应，到头善果菩提证。或从醉后解宿醒，误却金刚不坏身。
或从小病代方药，转教痼疾膏肓作。凡此皆言受病始，再言收局难堪矣。
富贵人居安乐窝，日斜未起如沈疴。无论大事误军国，儿孙踵武将如何。
何况寻常百姓家，那能余身耽烟霞。蓝缕求人人惊倒，时时注目如防盗。
生路将穷死路来，手头已乏心头好。计今惟有开烟局，烟归官卖加箝束。
无奈官中重税金，祸根深陷牢人心。寸心私祝戒烟会，救护神州休陆沈。
堂堂旗鼓壮瀛东，多少名流拜下风。万里波涛供啸傲，一囊琴剑老英雄。
诸侯倒屣争迎客，海贾求诗愿识公。我亦骚坛称弟子，心香一瓣礼南丰。
前人田地后人收，命里无财莫强求。有事不如无事好，出门欢喜入门愁。
常将冷眼看螃蟹，莫替儿孙作马牛。一个铜钱四两福，谁人肯向死前休。
石崇豪富范丹贫，世事如棋局局新。阴地不如心地好，买科便是发科人。
在山靠山水靠水，装鬼像鬼神像神。万事不由人计较，一朝天子一朝臣。
把了千钱要万钱，人生不乐也徒然。今朝有酒今朝醉，一日清闲一日仙。
瓦罐不离井上破，巧妻常伴拙夫眠。东瓜扯到豆棚里，千里姻缘一线牵。
黑心人有马儿骑，岂可人无得意时。怕者不来来不怕，疑人莫用用不疑。
虾蟆想吃天鹅肉，老虎要吞蝴蝶儿。善恶到头终有报，得便宜是失便宜。
竹城孝子年十五，萱闱早逝依慈父。慈父齿衰病在床，孝子侍疾不知苦。
剖肝合药总无灵，刲股调羹那得愈。孝子愀然有所思，此身肤发亲所遗。
安得将身分疾痛，亲急不救何用儿。抽刀断指指血湿，染血书词气呜唈。
巫阳有召儿请行，露祷告天天亦泣。果然天意鉴微诚，勿药俄教庆再生。
从此春葱与冬笋，好将甘旨代参苓。堂上白头朝舞彩，灯前黄卷夜传经。
百年椿寿方长祝，一朝风树悲乔木。无知鬼伯果何仇，有恨苍穹胡太酷。
病躯力疾觅佳城，历遍荒山入深谷。那堪哀毁瘦于柴，更阅冰霜劳似毂。
泷冈表后更伤情，一恸吾亲不再生。分付细君今苦汝，长寻阿父入幽冥。
马鬣封深疑有路，杜鹃血尽更无声。呼天少妇更堪怜，减算还求代所天。
那识天哀孝子志，许随定省到黄泉。由来至性感行路，孝行况能昌厥后。
即今哲嗣述遗徽，呜咽语终泪如注。濡泪为诗告后人，雏鸦啼答枫林暮。
竹城孝子年十五，萱闱早逝依慈父。慈父齿衰病在床，孝子侍疾不知苦。
剖肝合药总无灵，刲股调羹那得愈。孝子愀然有所思，此身肤发亲所遗。
安得将身分疾痛，亲急不救何用儿。抽刀断指指血湿，染血书词气呜唈。
巫阳有召儿请行，露祷告天天亦泣。果然天意鉴微诚，勿药俄教庆再生。
从此春葱与冬笋，好将甘旨代参苓。堂上白头朝舞彩，灯前黄卷夜传经。
百年椿寿方长祝，一朝风树悲乔木。无知鬼伯果何仇，有恨苍穹胡太酷。
病躯力疾觅佳城，历遍荒山入深谷。那堪哀毁瘦于柴，更阅冰霜劳似毂。
泷冈表后更伤情，一恸吾亲不再生。分付细君今苦汝，长寻阿父入幽冥。
马鬣封深疑有路，杜鹃血尽更无声。呼天少妇更堪怜，减算还求代所天。
那识天哀孝子志，许随定省到黄泉。由来至性感行路，孝行况能昌厥后。
即今哲嗣述遗徽，呜咽语终泪如注。濡泪为诗告后人，雏鸦啼答枫林暮。
雨余莫忘谈墙筑，米短何堪议灶炊。渡海神仙工点铁，逢场傀儡惯牵丝。
重瀛但祝销兵气，筹笔无劳疏十思。赤嵌营连壮海山，红毛城畔唱刀环。
晋公节钺平淮蔡，汉相旌旗扫洞蛮。鲲岛浪淘朝雨过，鹿门波撼夜潮还。
平原子弟怀风义，卜式忧时鬓已斑。驿路萧萧识马周，鸢肩翻悔稻粱谋。
关河歧路英雄泪，暮夜中庭妾妇羞。枕畔南柯原梦幻，袖中东海祇浮沤。
海寨连标建赤霞，鲲身鹿耳浪淘沙。西山秀夺花双桁，南浦云归月一槎。
鹅鹳千军江正肃，貔貅万灶夜无哗。铃辕风静香村寂，隔院鹦哥尚唤茶。
不信黄金能应忏，谁教赤嵌擅和戎。兵销甲洗天河夜，只手澜回力障东。
天祚扶余未可知，两河忠义盼星旗。陈桥拥赵兵虞变，酇国封韩帝不疑。
执梃降番尊使相，筑台朝汉长蛮夷。五洲琛赆图王会，海上楼船望六师。
海云岛月付沧桑，眼底扶余识霸王。金谷园亭诗酒录，玉溪身世绮罗场。
隔江喧夺龙舟彩，列戟光凝燕寝香。天汉星槎望牛斗，宣防移节镇珂乡。
猿鹤化来山月黑，鹳鹅声乱阵云浮。沧桑再见田横岛，错计燕云十六州。
依来刘表原非策，哭到唐衢共效忠。万里随槎虚奉使，千秋孤注误和戎。
少小曾期阆苑游，不图铩羽几经秋。易能寡过年须假，壮不如人老亦羞。
分内功名灰已久，此中甘苦味还留。群英椽笔追燕许，属望同修五凤楼。
秋风荆棘海南关，谁唱当年行路难。夜半豺狼声咫尺，一痕霜月渡前湾。
四更鸡唱破霪霖，爽气侵衣转觉森。杖底云开疑拂晓，一弦月挂九芎林。
万里河山一梦移，心中惊喜信还疑。故园晤对人依旧，浑似当年未别时。
文章标格两风流，怎禁声名满九州。高士原非才百里，完人别有业千秋。
簪缨难易林泉乐，着作真堪梨枣留。不是吾宗频击节，已闻异国散金求。
花容一霎黯然收，凭吊芳魂到九幽。无影无形空有恨，和烟和雨不胜秋。
佩环月下怜卿瘦，风雨宵深替尔愁。我赖一枝香在手，众香却被此勾留。
又惹探花仔细评，别于香外送将迎。春风拂拭人如醉，芳味氤氲蝶有情。
袭我不禁行得得，投怀只合唤卿卿。使君意气原非俗，仙吏仙葩一样清。
十分颜色到花前，不是天然不算妍。艳冶迷他千里草，风流拟否六郎莲。
和来粉黛都成玉，夺到胭脂尽欲仙。寄语后庭谁得似，一时愁煞众婵娟。
分得春光千万枝，顾形借影美人知。亭台高下和烟宿，篱落横斜带月移。
幽境行将蜂蝶误，名流销尽色香时。年来顿悟繁华梦，重叠阶前有所思。
湖南亭子雨淋零，呼起离愁酒易醒。怜汝琵琶歌一曲，那堪更在别时听。
故都花落水空流，春与行人不暂留。溅尽青衫司马泪，琵琶声里下江洲。
之溪来自万山里，折处为渊奔处湍。碧玉乍碎如雪溅，中流击汰夏冬寒。
一磬不响山僧眠，大悲阁上归云积。忽听舷头声琅然，是谁诵出赤壁篇。
何处横笛来相和，余音袅袅与水连。山如好友酒如淮，拍肩一笑比洪厓。
今古茫茫一邱貉，百年不待自销铄。及时行乐聊复尔，吾鬓萧飒吾齿落。
南园晒粉午晴时，画出风流一段痴。底事落花春寂寂，祝英台近谱新诗。
诸罗县里萃衣冠，往事搜寻简未残。绩着婴城柴大纪，威雄专阃福康安。
覆盆谁雪千秋枉，击钵姑联一日欢。最爱遥山撑阿里，樱花隐隐映吟坛。
耐尽推排趾未颠，莫嗤身价不多钱。乃公头白犹强项，五体轻投惜少年。
干坤沉醉众生愚，几欲终年作酒徒。一草履端开恶例，菖蒲继酿又茱萸。
两受王封惜不终，多多善将亦英雄。龙且早中囊沙计，张耳难分背水功。
却怪千金酬漂母，未闻一芥报滕公。杀身祸伏亡齐日，临死还思听蒯通。
殉节原知愧绿珠，多情应谅一言无。试看典午羊皇后，忍诋前夫媚后夫。
长松盘空瘦蛟舞，败叶飒飒如秋雨。红墙一角暮云平，郑王祠宇昭千古。
圣代褒封祀典崇，鼎新庙貌极穹窿。易名忠节辉青史，俎豆春秋拜下风。
太息前朝丁季造，只身欲挽狂澜倒。雄心虽说效扶余，比似田横栖海岛。
焚罢蓝衫换战衣，鲸鱼到处碧波飞。滇南犹有嗣君在，闽事无成涕几挥。
厦金两屿全师抗，舳舻千里谋北向。三军齐唱望江南，未许香焚孝陵上。
九皋航海往来频，正朔犹存天佑春。退步洪荒开世界，天心亦似爱孤臣。
相从文武多俊杰，余生草裹苌弘血。返日挥戈恨未能，幕府西台泪凄咽。
由来烈母有奇儿，庭下寒梅挺古姿。可惜将星旋告霣，渡河宗泽恨终垂。
大厦已倾支不得，长耳草鸡谶群识。窜身耻作陈宜中，力战何殊李定国。
古木荒凉噪暮鸦，寺称海会几年华。杜鹃血染王孙草，精卫冤含帝子花。
记室麟鸿绝命词，舍人苜宿大哀赋。零丁洋里叹零丁，吮毫欲续文山句。
人生忠孝本难全，移孝作忠可与权。瞿张所处堪伯仲，文肃吁恳荩疏传。
同甫气豪有健笔，楹联字字胸臆出。我今瞻拜荐馨香，采风簪笔纪其实。
辟地擎天伟绩彰，葵倾私慕民难忘。怒涛犹作灵胥恨，多少诗人吊夕阳。
生标忠节殁为神，瀚海风涛百战身。祖训一篇和泪读，田横岛上泣孤臣。
跨浪鲸鱼盖世雄，寒榕祠外尚吟龙。廿年正朔存天复，招抚甘辞爵上公。
滇池浙水纠同盟，痛哭神州一日倾。直向东南争半壁，楼船海上任纵横。
天意从难一旅兴，鲲鯓无复海波腾。参军梦蝶名园在，也有诗人杜少陵。
金陵直捣力原优，转瞬闽南失五州。遗恨不从诸将计，崇明借箸有奇谋。
忍使明家社稷亡，欲回残日返扶桑。一般赐姓辉青史，忠义何如李晋王。
望北空期克复功，弹丸割据霸图雄。千秋鹿耳门前水，犹作胥涛卷怒风。
北园已作说经场，不是王亡明讵亡。零落寒梅花一树，有人凭吊立斜阳。
匡时频望济川舟，王粲年来倦倚楼。兵衅骤开箕子国，妖氛又涨萨摩州。
鲲身僻处大瀛东，蜃气横嘘雾脚红。客有虬髯曾自主，地非瓯脱竟输戎。
魏城错是何人铸，阮籍途真此日穷。要使狂澜回既倒，诸公共济在和衷。
中外名传二十年，元侯勋业纪凌烟。岂知此老同秦桧，不独甘心献莒田。
举国合辞争割地，疆臣誓死欲回天。是非何必千秋定，一局残棋已了然。
闻鸡竞枕祖生戈，节制终资马伏波。久已同仇思敌忾，未堪晞发在阳阿。
有团犹贵勤言练，不战焉能遽议和。臣朔纵非诸将士，拟赓兵甲净银河。
杨柳池亭几断魂，荡桡曾说出闾门。月明盖静倾疏影，露冷房幽坠粉痕。
洛女尚留罗袜步，西施原住镜湖村。浣纱女伴如相忆，为报飘流忍再论。
瑟瑟西风半夜霜，别饶愁思在横塘。一湾夕照余金粉，十里凉波启镜箱。
赠客合持中妇绮，少时曾嫁汝南王。采菱曲好桃根老，憔悴羞过白下坊。
花为妆饰叶为衣，楚客吟余景已非。太液池前芳宴罢，若耶溪畔画船稀。
香清旧护鸳巢稳，色淡空怜雁影飞。犹记纳凉消夏日，筒杯有约未曾违。
铅华洗尽倍堪怜，秋水盈盈一抹烟。子本有心生太苦，丝虽无力恨常绵。
汉皋解佩方前夕，华井传觞又隔年。莫谓秋光零落甚，自全清洁画栏边。
莫笑衰颓一老翁，脚跟无定转如蓬。任人倾轧终能立，看我伛偻尚自雄。
状纵拘牵如傀儡，性非顽固狎儿童。只求获免今时祸，那惜当场遍鞠躬。
一过丛林倍怆然，当时霸业尚流传。菩提钟彻三千界，粉黛香销二百年。
断壁苍茫留夕照，老松萧瑟锁寒烟。凭谁得问兴亡事，古佛拈花笑坐禅。
七年善政播南疆，种得清阴十里棠。尚有鲲沙资硕画，遽骑箕尾返仙乡。
药烟集在诗成纤，梅雨声干恨共长。回首公余文燕日，独挥老泪对斜阳。
兰溪事毕亟旋鞭，趋拜灵帏一泫然。小别讵知成永诀，论交犹忆递吟笺。
岘山碑记思羊祜，居士名传证佛缘。太息老成易凋谢，归真纔过服官年。
愧未交游四海宽，奇才瀛岛似君难。借筹他日隆前席，定有新猷策治安。
征歌侑酒嫩寒天，主客欢声杂管弦。红烛两行花四座，衣香人影落樽前。
如何沧海初经日，已是家居撞破时。檄海欲询兴废事，夏余今竟即于夷。
左海雄风应未替，我来酾酒吊延平。邱夷渊实须臾事，卖塞何人误一生。
戎机岂为书生误，半壁徒悲天堑沦。但得扶余留王气，未应三户竟无人。
一灯电闪客怀孤，呜咽寒流失霸图。不拓船窗舒望眼，微吟攲枕过澎湖。
昔我舟行经马渎，如梦空江曾一宿。战后青山两岸横，残燹满天秋摵摵。
今日舟行又向东，好风吹我入基隆。大好江山满目恨，海云高处万灯红。
座中有客征故事，手检枯灰细为记。交集百感正茫茫，孰将缺陷弥天地。
海禁纔通祸便胎，越南边衅已轻开。沧波界限何曾画，轧轧青烟翦海来。
悔把戎机付名士，纶巾羽扇饶风指。如虎徒深畏敌心，敢信成名归竖子。
碧眼睒睒意气雄，居然鄙远冀邀功。讵因桂子荷花好，一曲清词竟兆戎。
将军旗鼓来天上，如荼如火军容壮。曼衍鱼龙海国开，欢呼恃作长城障。
巉岩高岭峙狮球，银涛叠叠水犀愁。未许长驱师竟渡，八公草木尽貔貅。
喑呜动地十荡决，佛郎机发飞列缺。毕竟成城众志坚，仙洞山前刀如雪。
奋呼歼敌百头颅，橐竿悬上似累珠。怅望天西归不得，游魂应恸血模糊。
鎗似林行炮似雨，往来海上窥门户。沪尾连朝飞羽书，捷报传来孙壮武。
湖湘自古将材多，拍手齐歌曳落河。子弟背嵬能卷土，衔枚飞过古婆娑。
更有横戈跃马入，海涛手擘天风踏。一军忠义足雄边，撼岳声中短兵接。
姗姗看杀貌如花，舞罢氍毹月未斜。鞠部有人身手好，酒痕春泛夺流霞。
海疆从此边防固，未许陈仓师暗渡。奈何一着失先机，前锋已报孤军仆。
袖手何心壁上观，储胥风起夕漫漫。冷眼看人蛮触斗，坐教失计纵呼韩。
国殇无庙荐麦饭，草木漫山雄鬼叹。男儿何必薄偏裨，誓死终教成铁汉。
一角山河任付人，旗翻三色七鲲身。倘非单骑格回纥，似此珠厓嗟久沦。
底事吓人惊腐鼠，万里楼船疏战御。黑旗埋没大刀刘，回首伤心鸢跕处。
庸臣辱国罪当诛，责备讵能逭老夫。割藩无策多遗恨，和议何人赞庙谟。
徘徊又见桑生海，剎剎尘尘四十载。绝少惩前毖后思，燕云缥缈终成悔。
把琖临流东浪哀，已无城郭鹤飞回。兴亡纵自关天意，毕竟安危亦仗才。
往事凄凉休再误，穷兵铁把六州铸。沙场尸裹几英雄，行人笑指孤拔墓。
二千年史吊西欧，绝岛名王骨未收。一样君臣悲远略，杜鹃声咽不胜愁。
岱舆员峤浑难信，祇道殷余即是仙。大笑古无探险术，山川冷落二千年。
驱车五堵匆匆过，遗迹尚留铁线桥。海外已开思想界，可怜鞭石帝王骄。
起从何处止何日，我欲问汐汐不知。到此忽闻呼汐止，令人愁到海枯时。
愚公失笑天为惊，世路何曾是不平。无复巉岩夸设险，一车凿空任飞行。
兹行却有如归乐，纔息征尘事唱酬。佳节偶逢杯在手，春宵难得月当头。
林逋未许山中住，苏轼真为海外游。犹忆昨宵风浪里，欲回天地入孤舟。
游戏东方戟一支，才人身世太离奇。江山不幸生名士，造化无情付小儿。
看到桑枝成海日，迎来桃叶盖棺时。荣枯眼底都休问，祇后苏龛数卷诗。
偏师壁垒我能摩，百战归来曳落河。丁卯诗人原不弱，贞元进士已无多。
此才弗瘗中原土，其鬼能为异域歌。傲骨生成降不得，婆罗山色共嵯峨。
重寻鲲梦劫成尘，耆旧东宁传上人。方朔岁星原小谪，司空明月是前身。
登科有记生憎达，谀墓无金死患贫。再见恐难成永诀，临歧一语最酸辛。
听鼓真成篷转劳，可怜楚楚误银袍。不留画饼千秋想，肯负题糕一世豪。
垂老尚思穿铁砚，应官空悔试铅刀。水云去后青琴悴，在望丹霞片片高。
惟尔弗生亦弗死，终日咆哮不停趾。以爪触铁痛彻心，摇尾乞怜殊可耻。
大陆沉沉何时晓，坐令人把干坤掉。尔睡则昏令人嗤，尔醒则暴令人悲。
庞然虽大将胡为，虎不尔畏犬尔欺。凭藉之力弗足恃，故山回首空泪垂。
接篱倒着思元亮，款段闲乘让少游。灵运登山双折屐，幼安入海一孤舟。
蠙珠魮玉君家物，不侈凤麟说十洲。明德常怀知止训，海东门第自清华。
登堂璀璨瞻奎藻，乔木春深此故家。凭君莫话兴亡事，排闼青青且看山。
举目任教风景异，也应不改旧时颜。无忘学业得修绠，插架图书发古香。
五万里天无限思，榛苓我自眷西方。丈夫自有棱棱骨，圜转终羞事削觚。
入世何须圭角去，神仙亦是住方壶。梅花本属君家物，何必孤山始一吟。
踏遍峰南还水北，月明纸帐有同心。长生何必事求仙，斗室之中春盎然。
玉暖香温作绮语，始知学士是枯禅。回波渺渺界横塘，恰好吟成出水刚。
消受晚凉人倚槛，雨初过处便闻香。绿云深处水平铺，异境别开天一壶。
祇许洞仙亲得到，冰肌玉骨汗都无。大人龙伯太荒唐，濠上翛然意两忘。
纵不得鱼亦垂钓，红蜻蜓立一丝长。杜陵不作海棠诗，一水迢迢寄与谁。
却怪卷帘春睡足，干卿底事亦皴池。声声敲彻玉玲珑，本是西流不向东。
除却天孙机杼巧，人间未许有槎通。知道楼台重起日，也应还我旧规模。
开基稼穑君无忘，此是豳风一幅图。不向淮南问目饴，手招大遁读君诗。
遗民结社来皋羽，节度开门失审知。历劫弗烧松落落，经春又长草离离。
忍犯春寒破晓行，尖风料峭雨微冥。大屯一角浑如睡，寂寂青山唤不醒。
自惭不解陬隅语，远道多劳问讯频。我自看山来海外，错呼玉局是诗人。
逢人但道家居好，偷息宁知鸩毒悲。莫说树人说树木，冬青不种种相思。
轣辘声中去路遥，春愁黯黯独魂销。匆匆十日三经过，识得征人是板桥。
绛皮细裹红金肉，岁晚香生白定瓯。今日桃园真在望，那堪抱蔓使人愁。
天漏都无一日晴，如何翻覆太分明。一车乡午过新竹，却少潇潇听雨声。
唤卖声声入耳频，一担薇蕨雨余春。谁知釆得香盈掬，不是西山山上人。
老境如君真烂熳，临风侧挺自夭斜。天教来与芳菲斗，紫蔗经春尽着花。
到此陡令心黯淡，投胶无术恨偏多。独清终古灵均死，举世滔滔奈汝何。
地辟野真无旷土，令行国亦少游民。如何崔浩严流品，待遇终殊内地人。
绵绵列岫画屏张，谽谺中有蜿蜒迹。悬崖倒洒春湍豪，奔腾直摩瘦蛟脊。
往往鹤声在云间，传闻彷佛精灵宅。我来不作阆风翔，何须肩向洪厓拍。
惟爱山山不断青，威纡万状纷络绎。一掷宁忘荜路心，似此具区殊可惜。
窥豹终怜隐雾才，干坤莽莽此何夕。蓬莱水浅虽有时，临风愁杀谈瀛客。
巫咸不下问沈冤，手握荃兰吊国魂。直欲翻身揽大海，那堪回首望中原。
及厨气节皆幽愤，几复文章亦祸根。勿小一拳峰隐雾，胆肝突兀是昆仑。
闻声久已动相思，珍重千金盼顺时。莫令才华鹦鹉惜，悔教名字牡丹知。
雕零楚户终兴项，忾息夏余肯即夷。一笑乌台成铁案，东坡海外尚谈诗。
江山要得才人助，风雨常怀故国心。五桂楼中佳句满，感时搔首一沈吟。
红云一抹欲烧天，珠颗累累树顶悬。惆怅我来花未放，啼鹃休过赤栏前。
谱荔未成偏写恨，愁人生就是离支。莫歌一曲家山破，荷叶香时有所思。
泠泠何日作龙吟，肠断天边遥夜砧。留得关山悬汉月，不教捣碎故乡心。
底事如油吹弗起，扶持风力苦相干。沈沈漫作高阳醉，皂帽遽教老幼安。
盛世方能遂隐沦，时穷休诩涧阿身。五千年史伤心事，死把头术署逸民。
遥天已报黄昏入，残照孤亭一角支。莫道夕阳无限好，柳丝系得几多时。
居然一树一逋仙，韵事还从海外传。毕竟孤山无地住，伤心蜷处小朝天。
娟娟明月来天际，一缕清光万古魂。愿逐流辉西下去，化为圆镜入中原。
努力共跻最上层，好风习习晚来登。传言唾手燕云日，垂老重游我倘能。
五马奔江一马回，蜿蜒到海山嶐起。维舟岁暮霜满天，寒潮齕石利如齿。
今我鼓轮渡海来，红羊再换天地圮。长白山头风雨哀，鸱鴞无声予室毁。
当年弃掷一珠厓，人心弗逐草鸡死。箫鼓纷纷报赛忙，争掬寒泉荐兰芷。
崇王之德报王功，危檐切日云凝紫。振衣我复谒王祠，独立苍茫凭故垒。
饶舌贯一扬枯灰，起年灭年双甲子。讵真神怒触羊山，胡虏之福天相尔。
桃花山上起誓师，子弟藤牌多才技。峨峨金厦两门高，奈何踣鹿争角犄。
低徊往事百感纷，河清再见知难俟。汉腊未应遗老忘，中原谁念轩辕纪。
梨洲特笔自森严，始末一篇非信史。亭林海上空表哀，愁杀夷门频拊髀。
牧斋和杜秋兴诗，风人妙得春秋旨。功狗宁知非种锄，论定诛心追祸始。
悲风摇落将军树，忽见横枝出小栏。亡国河山都破碎，老臣消息自平安。
英雄无命花长寿，天地常春岁独寒。留与干坤扶正气，斑斑尽作血痕看。
苍山茫水有无间，骑马神鲸去不还。衔石奈何填弗尽，至今波浪大如山。
低徊莫作前朝恨，夕汐朝潮为底忙。一事真教人不解，有时偏爱管兴亡。
万里飞来凿空船，手剪牛皮量山川。胡语欺人殊可怜，吓蛮之技真狡焉。
南来我策双轮前，风声猎猎雷声阗。滔滔目极天海连，欲堕不堕危堞悬。
老榕根翻如铁坚，犵鸟啾啁蛮花然。停车直上跻其巅，但见古苔绣上砖。
不见枯桑栽作田，长剑弗跃沈于渊。受降图在生云烟，还我江山三百年。
秦人之哀恶可蠲，以古为鉴尚慎旃。濯濯争看树顶圆，几曾爱好是天然。
误他海上归来鹤，无处定巢转可怜。犹水何曾民可狎，激之终有在山时。
寄言压力休争逞，一笑行过喷水池。煤山秋老泣栖鸦，落日红斑帝子花。
一段伤心亡国史，可怜龙种又天涯。行人能说烈皇烈，轮囷肝胆双奇绝。
海东尽处怒涛哀，一寸江山一寸血。流落高皇九世孙，鲁王死后桂王奔。
南下已无明日月，西行犹是汉川原。匆皇辟国红毛地，回首燕云满目泪。
间关海外领扶余，正朔尚存天未坠。望古愁过西定坊，大鲸入海燕窥堂。
差免路隅人啜泣，苟留残喘见生桑。失计岂缘依郑误，烹羊早触山神怒。
一姓从来不再兴，苦累煌言草露布。凄绝飙回鹿耳门，朅来畴与哀王孙。
忍拋块肉人间世，祇为生存发数根。地老天荒臣力竭，誓心弗屈军前膝。
那知金豹策勋时，便是玉鱼蒙葬日。不封不树表遗阡，此恨绵绵到九泉。
竹沪残山青不断，一春杜宇墓门烟。玉版凄凉镌百鹿，大地风云变陵谷。
飘零孰与补冬青，镇日澎湖波浪恶。太息攀髯去不还，合门节仗慰殷顽。
佩环莫作西陵怨，夜夜魂归桂子山。乐短忧长一钵支，海天歌咏太平时。
帝王残梦输棋局，宇宙大名落酒卮。人岂系匏焉不食，名如画饼莫充饥。
呼来厕鬼资筹笔，笑杀江东帐下儿。枯筇西指掀髯笑，独立苍茫古与论。
大陆荒时无甲子，中原尽处有儿孙。受降城坼图仍在，索地书还土不存。
朝代再更谁主客，国殇终痛未招魂。慧妖未扫鬼当昼，染遍头颅甓尚殷。
牛借一皮沽尺土，鹿撑双耳拄残山。渐低星斗窥窗大，未了风云挂剑闲。
燕麦兔葵争欲哭，英雄莫再住人间。便是人间总可哀，伤心莫唱紫云回。
欲擘红笺斗总持，不胜哀怨付蛾眉。后庭歌罢凭花落，断送江山又一时。
草鸡已死藤牌散，壁垒重张诗一军。尽有玲珑思浣月，可无磅礡气干云。
尊前丝竹同为客，劫后河山一识君。如此仙居偏不住，佩环归去想声闻。
久饫福台新咏好，来从海外听韶韺。眼中人物皆金箭，不负东坡是此行。
剑南诗思听春雨，慷慨还歌结客行。谁向骚坛飞一骑，高吟唤起草鸡声。
一到蓬莱鬓已霜，长生欲乞古时方。楼台海上神仙宅，朝市人间傀儡场。
自把昆仑量剑胆，还将鼓吹涤诗肠。相逢晁监吟才健，高咏吾惭辋水王。
孤云出岫自闲闲，世外纷纷任触蛮。把琖与君拚一醉，江山楼上看江山。
吟边忍俊作豪语，还我燕云愿倘酬。绝好江山愁独对，不殊风景怕重游。
说干坤敢东港好，未应位置让瀛洲。块肉孤舟逐海南，波涛千丈鏖大担。
神龙露爪攫砚去，冯夷罢舞天吴潜。其光爚爚冲斗上，穷阴深墨忽开朗。
争张铁网入珊瑚，竞逐明珠求象罔。流落人间又一时，碧连天水可胜悲。
凭谁解识尚方物，八百年来片石遗。匆匆任把江山送，飘零终是千金重。
风尘赏识自有真，为筑高斋名宝宋。板桥公子自翩翩，图书万卷亲丹铅。
囊锦携归置左右，苍然古色生云烟。潇潇夜雨入君座，令我一视为君贺。
聊搜志乘采遗闻，撮拾来作高谈佐。漳台瓦尽猎香姜，尽说琳腴玉德良。
冬青摇落宋陵阙，凄凉天上六更绝。会圣宫中遗制亡，何况汴梁旧时月。
独留块石镇东宁，声价文山玉带生。搘得纲常存正气，漫随枋得老桥亭。
流亡在眼哀末叶，淘尽寒流惊一霎。真本温陵出马蹄，一样伤心淳化帖。
花发杜鹃白间红，夕阳流水小桥东。青山雨后仍如睡，冷眼看人纪战功。
到此何人不望乡，已无华表鹤来翔。金寒石泐须臾事，付与骷髅话北邙。
凄凉往事怕重闻，酒为愁多容易醺。无赖唐衢惟痛哭，可怜刘錡不铭勋。
人间莫问扶余国，地下应羞仓海君。唤尽奈何天不管，悠悠玉垒一浮云。
列岛星罗三十六，自从大业始知名。陈师远蹑蛟龙窟，破敌先驱犵狫兵。
布甲山河长弗改，锦帆风水已无声。头颅镜里真天子，远略何曾累太平。
生犀手把自轩然，一代元音播海天。长吉才高无碍鬼，安期人杳漫疑仙。
解吟木客山中句，丛笑猓人海外篇。莫讶月泉争结社，别开诗境二千年。
借得一帆吹汝至，零丁人已过零丁。虫沙未化随漂泊，鲲浪初乘入杳冥。
国祚漫伤天水碧，家居仍占海山青。倘教弱水风能引，不向厓门陨帝星。
荒裔千年本不臣，岛夷在昔属狉榛。版图实始中原隶，声教能教异域驯。
变局腥膻污正统，归流披跣识真人。分明紫蟹黄鱼地，何日重生海曲春。
铸铁心伤错已成，干头谶应草鸡声。自捐大业终三世，孰雪沈冤起九京。
骨尚未寒齐小白，身宁可赎晋申生。神归桔柣休惆怅，一树冬青一女贞。
一竿谁识故将军，饲鸭闲看海上云。竖子成名原碌碌，老臣贩国剧纷纷。
也知胜负归诸数，莫把兴亡说与君。载笔鹿洲惭信史，淋漓未读盾头文。
戡定居然邀上赏，微闻龙种出天潢。贰师名岂椒房显，去病功应茅土偿。
骨肉猜嫌秦假弟，股肱倚畀汉诸王。楼船浩荡今安在，鹿耳门前海色苍。
百战归来老健儿，白头又见丧师时。谈兵苦被文人误，割地例为宰相悲。
旧梦常随铜柱远，大名终让铁枪垂。干坤莽莽留遗恨，十丈星芒闪黑旗。
慷慨订交得纪群，更从论剑识朱云。远贻片玉思公子，深愧明珠赠使君。
露角未窥龙伏蛰，相皮肯失豹韬文。明朝东海袖将去，回望玉山界夕曛。
跌宕词场迥不群，维扬深愧辟司勋。江湖我亦飘零久，红杏声中一识君。
诗若能工穷不碍，别虽太遽意偏深。过江无限兰成感，记取临歧一片心。
不须一笑也嫣然，卅六芙蓉二月天。绿到平芜青到郭，晚宜夕照晓宜烟。
美人窈窕姿多妙，花草精神态转妍。最是桃源春更好，满溪红雨武陵船。
时事难言满目非，是谁颠倒庙堂几。神州忽使成残缺，天下何堪问瘦肥。
纵有和戎无别策，应知覆辙有危机。海隅多少英雄泪，洒向长空作雨飞。
不甘雌伏愿雄鸣，占尽人间第一声。有力唤回今古梦，无心数遍短长更。
逃亡幸脱怜公子，起舞齐驱促祖生。从此预期天下白，谈经聊可答升平。
准拟东篱放欲齐，提壶老圃夕阳低。那知霜信迟枫外，故靳寒香度竹西。
羯鼓未挝频寄语，新诗将就待留题。重阳有客曾相约，莫使空行负马蹄。
不堪回首旧山河，瀛海滔滔付逝波。万户有烟皆劫火，三台无地不干戈。
故交饮恨埋芳草，新鬼含冤哭女罗。莫道英雄心便死，满腔热血此时多。
鸡窗独坐每邀君，继日空成不世勋。只眼遍窥天禄秘，寸心尽照石渠文。
人夸暗室光明地，我道熙朝糺缦云。还有余辉能射斗，压低剑气夜中分。
一旦查有病疫者，合家闭之至七日。七日之中或再病，牢守严防必二七。
严防牢守无穷期，不使家人偶亡逸。意恐亡逸传染多，偷生无路奈民何。
民生到此计已蹙，爱护无端当杀戳。病疫之家不敢声，死疫之家不敢哭。
不见偷生见偷死，从古所无今独始。一湾遥接避秦居，夹岸缤纷涨绿初。
水面文章花烂漫，源头干满月盈虚。千层翻雪春晴后，几数流霞夕照余。
盛世于今无祸乱，问津不见武陵渔。壁间谁绘傲霜株，淡淡秋容鹤样臞。
三径浑疑香欲动，数枝如见墨初濡。毫端点缀花多少，篱畔模糊雪有无。
添个渊明来采撷，悠然一幅聚芳图。孤馆凄清睡不成，宦情羁思雨中生。
买山有愿今将遂，愧乏涓埃报圣明。飞鸿渺渺剩泥痕，忠厚如君古道存。
修德如何偏减算，不平何处叩天阍。平生壮气化烟飞，经济文章愿两违。
差喜萱堂春在日，青衫当作老莱衣。四壁萧然数箧书，梁鸿赁庑昔何如。
今朝安置黔娄妇，几费商量代卜居。收拾遗编暗怆神，从今笔砚任生尘。
何时可续孤儿曲，能读父书慰故人。惆怅山松薤露歌，西州门外痛重过。
夜台漫道无长恨，细雨清明鬼泪多。草草西山筑墓田，天荒地老自年年。
鹧鸪声里清明节，犹累孤孀挂纸钱。空梁落月梦中颜，鹤去辽阳几日还。
惟有生前曾写照，留君面目在人间。棠梨满地雨霏霏，杜宇多情是耶非。
那识长眠人不起，山前山后叫君归。乱书丛杂旧吟诗，片纸如珠拾靡遗。
珍重半生心血在，为君抱病检多时。几番剪纸枉招魂，厅志犹余手迹存。
忙杀江东罗处士，为君续笔入公门。墓门老友酒频倾，一滴曾无到九京。
泉下应添知己泪，感公生死见交情。不访芙蓉石曼卿，不来兜率号天名。
想君应召修文去，定伴诸神到玉京。牙琴几为等闲拋，恨杳知音莫逆交。
休怪挽诗多未稳，减君剪烛共推敲。阮囊羞涩不知贫，弹指光阴廿八春。
领略人间生死味，此身休再下红尘。别梦江南逐去潮，却从乌石话金焦。
战场极目涛犹怒，时事填胸酒易消。三径蓬蒿容仲蔚，满山藜藿待宽饶。
日华转眼开春殿，天上风珂想早朝。不期垂白共深尊，照眼湖光近紫垣。
四海喜闻公老健，卅年独斡世贞元。弹冠一出惭微尚，载笔相从怆旧恩。
天性爱莲渐长夏，得陪高阁及时论。怪石临流一箭通，王郎从此访阎公。
文章自得江山助，漫说神人借好风。江湖足迹久知津，杜牧清才稳幕宾。
海上三山辞故土，闽南千里访词人。焦桐入抱难同调，朗玉成行不染尘。
此日奚囊诗句满，我惭郑谷和阳春。描来酒晕见天真，一醉翻教百媚新。